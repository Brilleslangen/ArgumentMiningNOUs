actor,text,date,actor_label
Abelia,"Abelia er foreningen for kunnskaps- og teknologivirksomheter, med 2900 medlemmer over hele landet. Våre medlemmer er sentrale problemløsere innen forskning, teknologi, innovasjon og kompetanse. Ikke bare er kunnskapsnæringen en stor næring i seg selv, men disse virksomhetene er også avgjørende for omstilling i alle andre næringer og i offentlig sektor, bl.a. som leverandør av ny kunnskap og teknologi. Innledningsvis vil vi takke for det grundige og omfattende arbeidet utvalget har utført. Denne utredningen gir et betydningsfullt perspektiv på omstillingsutfordringene og på hva slags veivalg Norge må ta for å møte disse utfordringene. Vi er enig med utvalget i at klimapolitikken må favne bredere. Vi er spesielt tilfredse med utvalgets anerkjennelse av behovet for å utvikle nye innovasjonsvirkemidler for å akselerere overgangen til et lavutslippssamfunn. Innovasjon er en nøkkelkomponent i å oppnå klima- og bærekraftsmålene, og det er oppmuntrende å se at utvalget anerkjenner dette og tar konkrete skritt i retning av å fremme mer omstilling og bedre innovasjon. Over de siste åtte årene har Abelia målt norsk omstillingsevne relativt til verdens mest innovative økonomier. Like sikkert som at Norge hadde et godt utgangspunkt ved inngangen til 2010-tallet, er at pilene nå peker i feil retning. Abelias omstillingsbarometer 2023 viser at Norge taper kampen om de klokeste hodene, ligger etter i bruk av muliggjørende teknologier, og utdanner færre med spisskompetanse innen teknologi. Vi gjør mye for å lage fornybar energi, men lite for å spare på den energien vi har. Selv om vi gjør det bra på flere bærekraftsmål, er norsk økonomi fremdeles konsentrert rundt tradisjonelle næringer som olje og gass. Næringsstrukturen vår er ikke bærekraftig og det vil kreve et virkelig krafttak, i form av omprioritering av ressurser, ny kompetanse og større oppmerksomhet på nye vekstnæringer, for å få til den nødvendige omstillingen. Vi vil gjerne oppfordre til at det blir satt særlig fokus på følgende punkter i oppfølgingen av utvalgets anbefalinger: Vi vil spesielt fremheve betydningen av å inkludere sirkulær innovasjon som en sentral del av strategien for å redusere utslipp. Sirkulær innovasjon fokuserer på å minimere avfall og optimalisere ressursutnyttelse gjennom hele livssyklusen til produkter. Dette er en tilnærming som ikke bare er miljøvennlig, men som også kan føre til økt økonomisk effektivitet og skape nye forretningsmuligheter. Av andre viktige tiltak mener Abelia at det bør utredes en natur- og arealavgift som priser inn de reelle samfunnsøkonomiske kostnadene ved naturinngrep. Formål skal være å motvirke forringelse av naturens evne til å produsere økosystemtjenester, samt styrke arbeidet med å bevare naturmangfoldet. For øvrig vil vi støtte at oppfølgingen av tiltak også knyttes nært til EUs prosesser, noe utvalget også vektlegger, inklusive sørge for at Norge tar aktivt del i relevante EU-program. Det innebærer også nasjonal medfinansiering i EU-program, som DIGITAL Europa-programmet, for å øke norsk returandel fra EU. Vi ser fram til å bidra videre i gjennomføringen av tiltakene som blir foreslått i utredningen. Vi håper at våre innspill kan være med på å styrke strategiene for å oppnå et mer bærekraftig samfunn.",30.01.2024,Forening
Advokatforeningen,"Advokatforeningens tillitsvalgte advokater utfører et omfattende frivillig og ulønnet arbeid for å ivareta rettsstaten, rettssikkerheten og menneskerettighetene. En del av dette arbeidet består i å utarbeide høringsuttalelser. Advokatforeningens høringsarbeid er organisert i 27 lovutvalg og 13 faste utvalg, oppdelt etter særskilte rettsområder og rettslige interesseområder. Om lag hundre høringsuttalelser utarbeides av Advokatforeningens tillitsvalgte advokater hvert år. Alle våre høringsuttalelser er forfattet av advokater med ekspertise innenfor det rettsområdet som lovforslaget gjelder. En ekspertise som ikke er hentet kun fra juridisk teori, men fra advokatenes praktiske erfaring med å bistå sine klienter – i den norske rettsstatens hverdag. Denne høringsuttalelsen er skrevet ut fra Advokatforeningens ønske om å bidra til gode lovgivningsprosesser, og gode lover. Det vises til høringsbrev av 31. oktober fra Klima- og miljødepartementet med høringsfrist 28. februar 2024. Denne høringsuttalelsen er utarbeidet av Advokatforeningens lovutvalg for miljø, klima og bærekraft. Lovutvalget består av Arne Oftedal (leder), Einar Bratteng, Cathrine Hambro, Liv Monica Stubholt, Camilla Meland Madsen, Lars Ole Sikkeland og Tina Storsletten Nordstrøm. Mandatet for Klimautvalget 2050 er å vise hvordan Norge kan nå målet om å bli et lavutslippssamfunn med netto null utslipp i 2050 (NOU 2023:25 på s. 12). Klimamålet for 2050 er nedfelt i klimaloven – lov om klimamål av 16. juni 2017 – som ble vedtatt med støtte fra nesten alle partiene i Stortinget i forlengelsen av det såkalte ""klimaforliket"" i Stortinget fra 2012, jf. Prop.77L (2016-2017). Klimamålene som er nedfelt i klimalovens § 3 er at «klimagassutslippene i 2030 reduseres med minst 55 prosent fra utslippsnivået i referanseåret 1990»[1] og i § 4 at «klimagassutslippene i 2050 reduseres i størrelsesorden 90 til 95 prosent fra utslippsnivået i referanseåret 1990.» Klimaloven speiler i disse bestemmelsene Parisavtalens artikler 3 og 4. Klimamålene for 2030 og 2050 er politiske målsetninger. Samtidig «forplikter [de] beslutningstakerne på det øverste beslutningsnivået i det norske samfunnet, regjering og storting…» (Prop. 77 L (2016-2017) s. 6). Loven inneholder samtidig bestemmelser om at regjeringen årlig rapporterer til Stortinget på måloppnåelsen. Dette skjer blant annet gjennom vedlegg 1 til statsbudsjettet (Klimastatus- og plan eller «Grønn bok»). Grønn bok fra 2023 (pkt. 1.2.3) fremhever hvordan naturen er avgjørende for å oppnå klimamålene: Eit lågutsleppssamfunn er eit samfunn der vekst og utvikling skjer innanfor tolegrensene til naturen. Ny industri, kraftproduksjon og omstillinga av fleire sektorar krev areal og påverkar naturen. Det same gjer fleire klimatiltak. Dersom naturen blir bygd ned eller omdanna for å gje plass til andre formål, eller blir brukt slik at tilstanden blir ringare, gjev det tap av natur, utslepp av klimagassar og reduserer moglegheita for framtidig opptak av klimagassar. Dette vil isolert sett gje auka utslepp. Å bevare økosystem er difor viktig for ei klimarobust utvikling og ein sentral føresetnad for omstillinga. En reduksjon på 90-95 % av Norges klimagassutslipp vil kreve grunnleggende endringer i samfunnet som får direkte betydning for individer, næringsliv og offentlig virksomhet. Mange av de konkrete tiltakene og virkemidlene for å nå klimamålet for 2050 som utvalget foreslår representerer politiske valg som det ikke er naturlig for Advokatforeningen å uttale seg om. Advokatforeningen er en politisk uavhengig profesjons- og interesseorganisasjon som er opptatt av grunnleggende rettsstats- og rettssikkerhetsprinsipper, vern av demokratiet samt menneskerettigheter. Store og raske samfunnsendringer vil i mange tilfeller kunne føre til press mot disse grunnleggende verdiene. Dette gjelder enten det er tale om fysiske, klima- og miljømessige eller rene samfunnsmessige endringer. Dette gir en betydelig berøringsflate mot Advokatforeningens nedslagsfelt, og det er utgangspunktet for denne høringsuttalelsen. Utvalget åpner NOU 2023:25 med å slå fast at det er et «stort misforhold mellom de uttalte ambisjonene i klimapolitikken» på den ene siden «og vedtatte tiltak og virkemidler» på den andre (s. 13). Utvalget påpeker at Norges utslipp ila. de 31 årene fra 1990 til 2021 ble redusert med under 5 % mens klimamålene krever at vi ila. de neste 30 årene skal redusere tilsvarende 85-90 % (s. 29). Advokatforeningen legger til at klimamålet for 2030 vil kreve en reduksjon ila. de neste 6 årene på om lag 50 %. Jo nærmere vi kommer 2030 og 2050 uten drastisk endring i utslippstallene, desto mindre sannsynlig vil det være at målene nås. Å vurdere realismen i klimamålene er ikke en del av klimautvalgets mandat, men det peker likevel på at kun de mest optimistiske forutsetningene for de foreslåtte tiltakene bringer oss i mål - kanskje. Utvalget skriver (s. 41): Den tekniske analysen viser at det er svært krevende å redusere utslippene med 90-95 prosent sammenlignet med 1990 med uendret aktivitetsnivå. Selv med de optimistiske forutsetningene som er lagt til grunn, reduseres utslippene bare så vidt i det omfang som er nødvendig. Resultatet er helt i øvre sjikt av utslippsintervallet på mellom 2,5 og 5 millioner tonn CO2-ekvivalenter. Dette betyr at endring i nivået på aktiviteter som gir utslipp er nødvendig for å nå målet. Advokatforeningen mener det på generelt grunnlag er uheldig dersom lovbestemte mål ikke oppnås. Det gjelder selv hvor målene er politiske, slik som her. Foreningen mener dette på sikt kan føre til svekket tillit til lovverket. Advokatforeningen etterlyser en diskusjon omkring Norges gjeldende klimamål og muligheten for å nå disse. Det bemerkes at skjerpingen av målet for 2030 i 2023 (jf. fotnote 1) synes å være vedtatt uten noen omfattende diskusjon om muligheten for å nå målene. Dette handler om å holde det politiske systemet til ansvar for politiske lovnader og ærlig kommunikasjon med velgerne. Advokatforeningen påpeker at det er grunnleggende for et velfungerende demokrati at befolkningen har tillitt til de som styrer og de beslutningene som tas. Manglende gjennomføring av lovbestemte ambisjoner kan føre til svekkelse av denne tillitten. En diskusjon bør også inkludere grunnleggende forutsetninger som utvalget selv peker på, herunder aktivitetsnivået i økonomien, endring av adferd/forbruksmønster samt prisen på energi som kan ha negativ effekt på muligheten for å oppnå andre miljøpolitiske ambisjoner, jf. nedenfor. Utvalget viser til det internasjonale klimapanelets (IPCC) beskrivelse av de langsiktige konsekvensene av at klimagassutslippene ikke reduseres. Dette inkluderer «dårligere tilgang til mat og vann, dårligere fysisk og mental helse, humanitære katastrofer, tap av naturmangfold og utryddelse av arter, skader på natur, infrastruktur og bygninger, og tap av liv» (s. 22). Advokatforeningen oppfatter at det er stor grad av enighet blant fagfolk om at det som beskrives i IPCC-rapportene representerer reelle risiki selv om det er vanskelig å gi en nøyaktig beskrivelse av akkurat hvor, når og graden av negativ virkning. Advokatforeningen påpeker at IPCCs beregninger viser at det er svært stor forskjell mellom ulike land på hvor store de økonomiske konsekvensene av klimaendringene forventes å være. Advokatforeningen mener det er en svakhet ved Klimautvalgets rapport at det ikke er gjennomført kost-/nytteanalyser eller vurderinger som synliggjør kostnadene ved anbefalingene i rapporten sammenlignet med ett «ikke-handlingsscenario» – holdt opp mot de forventede økonomiske konsekvensene av antesiperte klimaendringer for det norske samfunnet, jf. nedenfor. Klimautvalget peker i sin rapport på en rekke tiltak og virkemidler som kan bidra til å oppfylle klimamålet for 2050. Advokatforeningen oppfatter at de fleste av tiltakene har vært diskutert både i politiske og andre sammenhenger i lang tid. Utfordringen med å nå klimamålet for 2050 ligger ikke i manglende kunnskap om hvordan klimagasser kan kuttes. Utfordringen ligger i det å faktisk ta beslutningene som får det til å skje, og hva konsekvensen i så fall vil være for det norske samfunnet. Klimautvalget påpeker at mange av beslutningene som kreves for å oppnå klimamålene vil være upopulære og vanskelig for mange å akseptere. Advokatforeningen er bekymret for at upopulære beslutninger og politiske prioriteringer som anses nødvendige utsettes, noe som kan komme i konflikt med statens sikringsplikt i Grunnlovens § 112 tredje ledd. Konsekvensene av klimaendringer forventes å øke jo lenger tid som går. Advokatforeningen understreker videre at det bør etableres langsiktige politiske føringer om retningen i omstillingen som velges for å nå klimamålene. Samtidig som det kreves politisk besluttsomhet for å drive omstillingen, er Advokatforeningen opptatt av at tøffe politiske prioriteringer må forankres bredt. Manglende forankring over tid kan føre til demokratiunderskudd og svekkelse av tillitten til det politiske systemet. Derfor er det avgjørende med brede diskusjoner hvor alle involverte får anledning til å bli hørt. Kun slik kan det skapes legitimitet for tiltak av stor betydning for mange. Klimautvalget peker en rekke steder på behovet for «forbud og påbud» uten at det skisseres i noen særlig grad hva dette skal gå ut på. Forbud og påbud som det er flertall for på Stortinget kan lovfestes, men juridiske virkemidler vil ikke i seg selv kunne bygge bro over konflikter som bunner i manglende forståelse for nødvendigheten av de tiltak som gjennomføres for å sikre måloppnåelse. For «å få folk med på reisen» er reell kunnskap og enkel kommunikasjon avgjørende. Advokatforeningen oppfatter at det fortsatt er bred politisk enighet om klimamålene og vil understreke betydningen av at dette utgangspunktet tydeliggjøres. Videre bør det sikres stor grad av politisk enighet om de mest inngripende av de tiltakene som politikken velger, og at disse er nødvendige. Dette er et tungt og grunnleggende ansvar for politikken, knyttet til veivalgene som skisseres i NOU 2023:25. Naturen selv er den beste motoren for å motvirke klimagassutslipp og forebygge klimaendringer. Norge har også påtatt seg forpliktelser knyttet til bevaring og restaurering av både hav- og landområder gjennom signeringen av naturavtalen i desember 2022. Menneskeskapte behov (som f.eks. arbeidsplasser, boliger eller annen privat eller offentlig økonomisk virksomhet) fører i mange tilfeller til et tap av naturverdier. Naturen er en begrenset ressurs og ethvert tiltak som påvirker naturen negativt vil tære på denne ressursen. Den samlede effekten av menneskelige tiltak representerer en stadig reduksjon av naturens kapasitet til å motvirke klimaendringene. Flere medier har i den siste tiden pekt på at norske myndigheter mangler en samlet oversikt over hvilke naturverdier som går tapt som følge av menneskelige aktiviteter og inngrep. Slik informasjon er en forutsetning for forsvarlig forvaltning over tid av landets samlede naturressurser. Det er også et grunnleggende demokratisk problem dersom kunnskap om effekten av samlede inngrep i naturen ikke er tilgjengelig for norske borgere. Det kan her vises til Grunnloven § 112 andre ledd som gir norske borgere rett til «kunnskap om naturmiljøets tilstand og om virkningene av planlagte og iverksatte inngrep i naturen». Advokatforeningen påpeker at klimapolitikken står i et spenningsforhold til andre miljøpolitiske områder slik som politiske ambisjoner om en sirkulær økonomi og naturvern. Sentrale elementer i klimapolitikken er å sikre høye energipriser for blant annet å utløse energisparende tiltak og redusere bruken av fossile energikilder, kombinert med en satsing på fornybar energi. Advokatforeningen påpeker at høye energipriser gjør det mindre lønnsomt å resirkulere avfall og mer lønnsomt å forbrenne avfall til energiutnyttelse. Økte forbrenningsavgifter motvirker dette kun delvis, og motiverer til eksport av avfall til land med lavere forbrenningsavgift. Poenget er at en «fremoverlent» klimapolitikk i mange tilfeller gjør det vanskeligere å nå andre miljøpolitiske mål. I samme stilling står forholdet til vern og forvaltning av natur. En storstilt satsing på fornybar energi i form av vind- og solkraft vil være svært arealintensivt og vil kunne kreve store naturarealer og vil i tillegg gi et stort behov for økt tilgang til mineraler og metaller som igjen vil gi betydelige naturtap. Sistnevnte er aktualisert ved EUs forordning om kritiske råvarer som blant annet varsler en storstilt satsing på europeisk mineral- og gruveindustri. Advokatforeningen påpeker at det i lys av Grunnlovens § 112 må sikres en balanse mellom klima-, natur- og ressurseffektivitetshensyn når disse hensynene ikke trekker i samme retning, jf. ovenfor. Advokatforeningen mener at norske myndigheter må intensivere og prioritere arbeidet med å få helhetlig oversikt over forvaltningen av norske areal- og naturressurser. Advokatforeningen mener videre at rettsvernet for natur (inkludert landbruksjord) må styrkes ved at kostnaden ved naturtap i større grad hensyntas og synliggjøres ved menneskelige inngrep og tiltak. Advokatforeningen forventer at norske myndigheter aktivt følger opp naturavtalen og ser i denne sammenhengen frem til både ny havmiljølov og fremleggelsen av naturmeldingen som er annonsert høsten 2024. Advokatforeningen imøteser klimautvalgets rapport om veivalg for å nå Norges klimamål for 2050. Rapporten peker på betydningen av å nå målene samtidig som den viser hvor krevende dette er. Målet er fastsatt, men veien dit må i stor grad baseres på vanskelige politiske prioriteringer. Det hviler et stort og felles ansvar på dagens politikere for å følge opp klimaforliket fra 2012 med gjennomføring av praktisk politikk som faktisk bringer Norge nærmere målet. Advokatforeningen oppfordrer regjeringen til å følge opp utvalgets rapport med en bred politisk debatt med sikte på å gjøre felles ambisjoner om til konkret handling. Vennlig hilsen Jon Wessel-Aas leder Merete Smith generalsekretær [1] Ved lovvedtak av 15. desember 2023 nr. 90 ble ordlyden skjerpet ved at reduksjonskravet ble øket fra 50% til 55%. Bestemmelsen lød tidligere «Målet skal være at klimagassutslippene i 2030 reduseres med minst 50 og opp mot 55 prosent fra utslippsnivået i referanseåret 1990.»",28.02.2024,Forening
Agder fylkeskommune,"Agder fylkeskommunes høringssvar til NOU 2023: Omstilling til lavutslipp - Veivalg for klimapolitikken mot 2050 Saken skal til endelig politisk behandling i fylkestinget 7. - 8. mai 2024. Følgende er innstilling til fylkesutvalget fra Hovedutvalg for næring, klima og miljø 18. januar 2024. Endelig vedtak ettersendes i mai. Forslag til vedtak i Hovedutvalg for næring, kultur og miljø i møte 18. januar 2024 sak 8/24:",27.02.2024,Fylkeskommune
Akademikerne,"Akademikerne viser til brev av 31. oktober 2023 om NOU 2023:50 Omstilling til lavutslipp - veivalg for klimapolitikken mot 2050. Utvalget har levert en grundig utredning med mange viktige og gode forslag og anbefalinger. Rapporten favner bredt og gir et godt faglig grunnlag for videre utvikling av norsk klimapolitikk. Akademikerne støtter utvalgets enstemmige hovedvurderinger (1.2) knyttet til troverdighet, langsiktighet, behovet for å jobbe tverrsektorielt og bredt og behovet for et beslutningssystem som er bedre tilpasset målet om en helhetlig omstilling av samfunnet. Under følger noen kommentarer til de ulike delene av NOUen. Overordna er Akademikerne særlig opptatt av: Innledningsvis vil vi også peke på to tema som utvalget i liten grad har adressert. Det ene er digitalisering. Den grønne og digitale omstillingen skjer parallelt (twin transition). Økonomien er på vei til å bli avkarbonisert og sirkulær, og digitaliseringen bidrar i den grønne omstillingen. Bruk av kunstig intelligens, digitale tvillinger eller 3D-printing kan for eksempel gi mer energi- og ressurseffektive prosesser og mer bærekraftige produkter og tjenester. Skal vi lykkes med den grønne omstillingen må vi utnytte mulighetene digitaliseringen gir for økt bærekraft, og ikke minst ha nok og riktig kompetanse. Vi vil også peke på at helsesektoren ikke er nevnt i rapporten. Om lag fem prosent av Norges klimagassutslipp kommer fra helsesektoren. Allikevel er dette en sektor som i liten grad blir viet oppmerksomhet når veien til lavutslippssamfunnet skal legges. Disse punktene bør adresseres i større grad i den kommende stortingsmeldingen. Akademikernes kommentarer til Del 1. Utgangspunktet for omstillingen Omstillingen til et lavutslippssamfunn må bygge på at eksisterende utslipp skal fjernes eller reduseres kraftig. Dette krever endret atferd, utvikling av nullutslippsteknologi og -løsninger og utbygging av ny fornybar kraft. Akademikerne støtter at Norges klimamål for 2050 presiseres til å være å redusere utslippene fra norsk territorium med 90 – 95 prosent sammenlignet med 1990, til mellom 2,5 og 5 millioner tonn CO2 -ekvivalenter, og at Norge ikke skal bruke kvoter for å nå målet. Videre støtter vi at det settes nye mål for utslipp, opptak og lagring av karbon i sektoren for skog- og arealbruk og at de ses i sammenheng med nasjonale mål for naturmangfold og internasjonale forpliktelser for natur. Målene må legge til rette for både reduserte utslipp fra omdisponering av arealer og for opptak og bevaring av karbonlagre, for eksempel gjennom egne mål for henholdsvis reduserte utslipp, opptak og lagre. Gitt at klimamålene forsterkes og presiseres mener vi det er riktig å vurdere om målet om klimanøytralitet blir avviklet. Akademikernes kommentarer til Del 2 En bred omstilling I kapitel 4. tar utvalget for seg tiltak for å sikre en bred og rettferdig omstilling. Akademikerne støtter i hovedsak utvalgets anbefalinger i kapitlet (4.3), men har noen kommentarer. Folkelig oppslutning er viktig for å sikre en langsiktig og stø politikk som gir forutsigbarhet og som utløser investeringer og handling. Som utvalget selv peker på så kan manglende oppslutning kunne utvikle seg til motstand som gjør det vanskelig å gjennomføre en stadig mer ambisiøs klimapolitikk. Vi savner at utvalget kommer med konkrete forslag til måter vi kan sikre medvirkning. Både før under og etter vedtak/konsesjoner. Akademikerne mener videre at utvalget for ensidig vektlegger at klimatiltak innebærer risiko for tap og reduksjon i livskvalitet for den enkelte og for samfunnet. Sammenhengen mellom bærekraft og livskvalitet bør diskuteres mer. Dette bør hensyntas i den kommende klimameldingen. For å redusere motstand vil det være positivt at det løftes frem tiltak og perspektiver knyttet til det vi vet leder til «det gode liv», innenfor natur og økosystemenes bæreevne. Utvalget peker på at medvirkning i planlegging, gjennomføring og evaluering av klimapolitikken er viktig for å sikre tillit og rettferdighet. Akademikerne vil også understreke viktigheten av en kunnskapsbasert politikkutvikling og at politiske beslutninger må baseres på relevant og oppdatert forsking. Vi har de siste årene sett flere eksempler på selektiv bruk av faglige råd. Det svekker tilliten til politikere og oppslutningen om beslutningene. Det innebærer også at vi må satse mer på kunnskap og forsking enn det vi gjør i dag. Akademikerne er fornøyde med at utvalget har lyttet til oss og peker på et uutnyttet potensial i partssamarbeidet i omstillingen. Som utvalget skriver så kan arbeidstakerne bidra til å se løsninger og ta initiativ til endring, til at ny teknologi tas i bruk, til grønnere innkjøpsprosesser og ikke minst at man møter nye kompetansebehov. Det bør legges enda større vekt på det lokale samarbeidet mellom partene (tillitsvalgte og arbeidsgiver) på den enkelte arbeidsplass. Det er her kompetanseutfordringene ved omstillingen må identifiseres, og kompetansetiltak iverksettes. Som utvalget understreker må det være et mål at flest mulig skal ha et reelt tilbud om etter- og videreutdanning. Det må investeres mer i etter- og videreutdanning for alle utdanningsgrupper. Skal vi lykkes med omstillingen til et lavutslippssamfunn trenger vi både spisskompetanse og breddekompetanse. Akademikerne er særlig opptatt av at universiteter og høgskoler må få de nødvendige rammevilkårene for å kunne gi et relevante etter- og videreutdanningstilbud. Kap. 5 Energisystemet For å nå klimamålene må verden legge til rette for energiomstilling. På tross av at produksjonen av fornybar energi vokser er forbruket av fossil energi stabilt. Akademikerne støtter økt satsing på fornybar energi og utvalgets anbefalinger knyttet til energieffektivisering og sirkulærøkonomi (under 5.6). I Akademikernes innspill til Totalberedskapskommisjonens utreding pekte vi på viktigheten av en sikker og trygg energiforsyning. I usikre tider blir behovet forsterket og uten en sikker forsyning av energi vil mange samfunnsfunksjoner være sårbare. Norge er en viktig leverandør av olje og gass til Europa og denne rollen er blitt viktigere etter Russlands invasjon av Ukraina. Samtidig må utslippene håndteres hvis vi skal nå de klimamålene vi har satt oss, Dette er et dilemma som utvalget ikke diskuterer og som må drøftes i den kommende klimameldingen. Kap. 6 Arealer og natur Utvalget mener at arealpolitikken i Norge ikke er tilpasset en omstilling til et lavutslippssamfunn og heller ikke til målene i naturavtalen. Akademikerne støtter at arealpolitikken må bidra til å begrense tap av natur og til bevaring av naturens karbonlagre. Vi vil særlig understreke utvalgets anbefaling om at natur- og klimakompetansen styrkes i alle kommuner, fylkeskommuner og hos statsforvalteren. Dette er et helt avgjørende punkt. For å sikre god arealplanlegging er vi nødt til å ha kompetente fagfolk som kan vurdere og belyse utfordringer og utvikle løsninger. Det er også behov for bedre samordning mellom sektorer, etater og næringsliv. Dette er spesielt viktig i kommunene der mange sliter med å holde på fagfolk og å etablere gode fagmiljøer. Kap. 7 Matsystemet Utvalget viser til at det globale matsystemet står for mellom 21 og 37 prosent av de globale klimagassutslippene og legger derfor frem flere forslag for å omstille matsystemet til lavutslipp. Akademikerne mener imidlertid at utvalgets forslag under kapitel 7. er noe mangelfulle og for lite nyanserte. For eksempel bør anbefalingene om norsk kjøttproduksjon nyanseres med hensyn til ulike driftsformer og ulike former for husdyrproduksjon. Man må unngå tiltak som kan medføre at norskproduserte varer utkonkurreres av importerte produkter. Både lønnsomheten og dyrevelferden i en langsiktig bærekraftig norsk husdyrproduksjon må sikres. Vi viser til Veterinært bærekraftforums høringsinnspill for utdyping av dette punktet. Utvalget foreslår også en omstilling til teknologi og digitalisering av matproduksjonen. En omstilling til flere teknologiske og digitale løsninger for produksjon kan være gunstig, men det vil også medføre visse risikoer med tanke på digital sikkerhet. Man er spesielt sårbar for dette dersom man mangler kompetanse på digital sikkerhet. Derfor må det komme ordninger som kan sikre spisskompetanse og tilgjengelig kunnskap for å kunne legge til rett for omstilling av matsystemet. Kap. 9 Økonomisk aktivitet, velferd og sirkularitet Akademikerne støtter utvalgets hovedanbefalinger knyttet til sirkulærøkonomi (9.6). Vi vil særlig peke på at det er lite forskning på skatter og avgifters rolle i en sirkulær økonomi og derfor et stort kunnskapsbehov. Ifølge Skatteutvalget er sirkulærøkonomi ganske nytt innenfor økonomifaget. Akademikerne mener tiltak som stimulerer til reparasjon, gjenbruk, ombruk og resirkulering av materialer bør utredes. Utredningen bør inkludere om det kan gjøres endringer i skatte- og avgiftssystemet for å stimulere til reparasjon, gjenbruk, ombruk og resirkulering, uten at disse har uforholdsmessige høye administrasjons- og effektivitets-kostnader. En utredning må vurdere tiltak som motvirker sosiale konsekvenser. Kap. 10 Innovasjon, omstilling og næringsstruktur Akademikerne støtter tiltak som reduserer usikkerhet og gir private aktører forutsigbarhet og insentiver til klimavennlige og lønnsomme investeringer og at utvalgets tiltak under kap.10.5 må vurderes nærmere i den kommende meldingen. Næringslivet spiller en nøkkelrolle i omstillingen av Norge til et lavutslippssamfunn. Industri og næringsliv må redusere sine klimagassutslipp, men også utvikle nye forretningsmodeller som skaper verdier av klimagassutslipp og avfall. Kunnskap og forskning innenfor og på tvers av en rekke disipliner er nødvendig for å bidra til innovasjon, nye bærekraftige arbeidsplasser og næringer. Vi trenger tverrfaglig kunnskap og samhandling for å gjennomføre de riktige reguleringene for å endre adferd og skape markeder, for å legge til rette for miljøvennlig forbrukeradferd, planlegge for klimaendringer og ivareta samfunnssikkerheten. Investering i høyere utdanning og etter- og videreutdanning er avgjørende for å nå målene. For å få til omstillingen til et lavutslippssamfunn må det skje en endring i forskningsinnsatsen. Det offentlige må investere mer i forskning og teknologiutvikling, for eksempel energieffektivisering, fangst, transport og lagring av CO2, havvind og andre fornybare energikilder. FoU-innsatsen i næringslivet må øke. Her spiller staten en viktig rolle. Akademikerne har høye forventninger til den kommende strategien for økt forskingsinnsats i næringslivet. Akademikerne er opptatt av at ikke bare klima- og næringspolitikk drar i samme retning som utvalget peker på, men at man også bruke forsknings- og utdanningspolitiske virkemidler for å nå ambisiøse klimamål.  Akademikernes kommentarer til Del 3 Veivalg og virkemidler Utvalget understreker at omstillingen til et lavutslippssamfunn krever en helhetlig og tverrsektoriell tilnærming og at det er viktig at verken sektorinteresser, særinteresser eller endringsmotstand får definere løsningene. Akademikerne er i tillegg opptatt av at de ulike sektorene anerkjenner bidraget fra andre deler av samfunnet for å nå felles mål. Særlig er vi opptatt av utdannings- og forskingspolitikken får en større plass i diskusjonen om utfordringer og løsninger. Viktigheten av kompetanse og utdanning blir trukket frem for å lykkes, men i for liten grad kommer man inn på konkrete og forpliktende tiltak og satsinger. Akademikerne støtter utvalgets vurderinger av behovet for lederskap og at tydelige politiske signaler om omstilling vil gi større forutsigbarhet for alle aktører og legge til rette for en mer gradvis endring. Men som utvalget også peker på så må slike følges av en samlet strategi og virkemidler for å nå målet. Helhetlige politikkpakker vil ha stor betydning for om vi skal få til omstillingen til et lavutslippssamfunn. Her er det relevant å se til EU og hvordan de legger frem politikkpakker som tar for seg flere aspekter ved omstillingen. Akademikerne mener det også er nødvendig at Norge følger EU-kommisjonens lovforslag om å innføre CBAM (Karbontoll). CBAM vil være et nødvendig verktøy for at forurensere i Europa og Norge skal betale for sine utslipp, uten at dette medfører industridød. Fortsetter industrien å redusere utslippene sine i dagens takt, med gratiskvoter og CO2-kompensasjon, men uten CBAM, vil vi ikke klare å nå klimamålene. Det er viktig for å fremme investeringer i løsninger som reduserer klimabelastningen, for norske arbeidsplasser og at det kan frigjøre midler brukt på CO2-kompensasjon til andre viktige formål. Det er også viktig å se til andre virkemidler som regulering og pedagogiske virkemidler der for eksempel karbonprising ikke er tilstrekkelig, mulig eller effektivt. Juridiske virkemidler vil være nyttige og relevante. Det forutsetter at man har inngående kompetanse og det må satses på både i utdanningene og i etter- og videreutdanningstilbudene. Akademikernes kommentarer til Del 4 Organisering for klimaomstilling Akademikerne støtter utvalget i at det er behov for styrkede rammer og et system som hjelper oss til å tenke mer helhetlig og langsiktig om omstillingen til et lavutslippssamfunn. Det er behov for langsiktighet og systematikk i hvordan klima og natur ivaretas. Grunnlaget må være brede ambisiøse klimaforlik. Akademikerne har ikke tatt stilling til hvordan et slikt system bør utformes i detalj, men støtter utvalgets forslag til hovedpilarene planlegge, gjennomføre og evaluere som er omtalt under kap. 17.1. Mer forpliktende samarbeid og involvering av de ulike departementene og jevnlig rapportering gjennom helhetlige klimaplaner til Stortinget er gode forslag. Samarbeid på tvers av fagetater og forvaltningsnivå er også viktig. Dette vil sørge for bedre samhandling på tvers og bidra til mer gjennomførbare og bindende politiske satsninger. Med vennlig hilsen,Akademikerne Lise Lyngsnes Randeberg Leder",05.02.2024,Forening
Alliansen ny landbrukspolitikk,"Takk for det grundige arbeidet med utredning, og takk muligheten til å komme med innspill. Vi ønsker å gi innspill til delen om bærekraftige matsystemer. Alliansen ny landbrukspolitikk bygger på en felles forståelse om at kapitalintensiv industriell stordrift i landbruket hverken er økonomisk, ressursmessig eller sosialt bærekraftig – og at frihandel med mat ikke kan løse verdens fattigdoms- og matforsyningsproblemer. Matsystemet har både betydelig utslipp, men samtidig store muligheter for å bidra til klimakutt, lagring av karbon og med klimatilpassing. Det krever en mat- og landbrukspolitikk som prioriterer støtte til disse tiltakene. Det er viktig med helhetlig fokus på hvordan vi skal produsere maten bærekraftig i dag og i framtida. Det handler om å øke selvforsyninga ved å utnytte det lokale ressursgrunnlaget på best mulig måte og redusere import av innsatsmidler, fôr og mat. Derfor trenger vi beitedyr som går på utmarksbeite, og mindre av kraftordrevne produksjoner som svin og fjørfe. Dere forslår: “innrette støtteordningene under jordbruksavtalen slik at de i større grad støtter opp under omstilling av jordbruket til et lavutslippssamfunn, ivaretakelse av kulturlandskap og naturmangfold, samtidig som øvrige mål for jordbruket tas hensyn til.” Det støtter vi opp om. Dagens landbrukspolitikk gir i dag flere tilskudd basert på antall dyr og areal, og med ekstra premiering for høyere slaktevekt hvor dyrene er fôret opp på kraftfôr. En vridning av tilskuddsordningene til bærekraftig bruk av areal vil gjøre det mulig for bønder å gjennomføre viktig klima og miljøtiltak, og gjøre jordbruket mindre avhengig av importert fôr og kunstgjødsel. En noe mindre intensiv drift vil kunne gi høyere utslipp i Norge per kg/liter produsert, men vil bidra til å kutte i utslipp ved produksjon og transport av innsatsmidler utenfor Norges grenser. Det er svært viktig at nye tiltak ikke er strukturdrivende og fører til flere nedleggelser av gårdsbruk. Vi trenger flere, ikke færre bønder og må stoppe den nedadgående trenden. For å drive jordbruk i tråd med natur- og klimaavtaler trenger vi bønder som har lokal og faglig kunnskap om bærekraftig matproduksjon. Derfor er det viktig å se på om tiltakene kan føre til flere nedleggelser og en videre sentralisering av produksjon og foredling av mat. Vi må heller ha presise tilskudd som støtter opp om drift av de mer tungdrevne arealene som feks. et teigbasert tilskudd. I deres framtids “regnskap” beregner dere at utslipp fra de biologiske prosessene i jordbruket vil stå for en stor andel av dette. Vi mener at det bør se på hvilke muligheter det er for å ytterligere redusere utslipp i jordbruket. Ikke bare ny høyteknologi, men også utrede effekten av mangfoldig småskala-vekselbruk tilpasset lokalt naturgrunnlag. Dette er en framtidsretta og klimarobust måte å dyrke jorda på, og legger til rette for anvendelse og utvikling av alternativ miljøvennlig teknologi i matproduksjonen. Videre vil det være viktig å utrede effekten av karbonlagring i jord og skog og hvilken effekt det vil ha over tid som dere også foreslår. Det er veldig viktig å se sammenhenger og sikre en helhetlig politikk på tvers av sektorer for å oppnå klimamålene. Vi håper det videre arbeidet med oppfølging av NOU vil føre til at vi får en mer samstemt politikk og en langsiktig planlegging av klimakutt som tvinger oss til å gjennomføre flere tiltak på et tidligere stadige. Med vennlig hilsen, Alliansen Ny Landbrukspolitikk.",28.02.2024,Forening
Animalia AS,"Animalias innspill til Veivalg for klimapolitikken mot 2050, NOU 2023:25 (Klimaplan 2050) Klimaplan 2050 har i mandat å vise vei til lavutslippssamfunnet i alle samfunnssektorer. Hovedbudskapet i Animalias høringsinnspill er en oppfordring til beslutningstakere om å se sammenhenger mellom dette målet og andre bærekraftsmål med relevans for matområdet. Det er helt nødvendig å se alle utforinger og mål i sammenheng i arbeid med klima og bærekraft. Dette inkluderer også et overordnet perspektiv der norske forhold se i sammenheng med relevante globale mål og rammer, som FNs bærekraftmål nr. 2 og nr. 13 og matsikkerhet generelt. Klimaplan 2050s analyse og situasjonsbeskrivelse trekker opp dette brede perspektivet på bærekraft og klimautfordringer, men planens konkrete anbefalinger har ikke samme perspektiv. Flere av planens anbefalinger på matområdet vil reelt føre til redusert nasjonal matproduksjon, svekke produksjonsgrunnlaget og øke importavhengigheten. Matsikkerhet er en utfordring som må møtes parallelt med klimautfordringene både på grunn av befolkningsvekst globalt, økt klimarisiko i matproduksjonen og en mer usikker sikkerhetssituasjon enn på mange tiår. Både i globale og nasjonale styringsdokumenter og -prosesser har dette blitt tydeliggjort over tid. Nedenfor er det pekte på sentrale signaler i styringsdokumenter og prosesser som anbefalingene på maområdet i Klimaplan 2050 helt eller delvis står i motstrid til. Globale mål og rammer Bærekraftig utvikling og matsikkerhet Begrepet bærekraftig utvikling ble introdusert med Brundtlandrapporten i 1987 og definisjonen forutsettes kjent: Bærekraftig utvikling er en utvikling som imøtekommer dagens behov uten å ødelegge mulighetene for at kommende generasjoner skal få dekket sine behov. («Our common future», 1987). Bærekraftig utvikling ble i rapporten beskrevet som en holdning, en helhetlig og langsiktig tankegang med et mål om å ivareta ressurser til framtidige generasjoner. Ifølge samme rapport må det arbeides med dette på områdene miljø, økonomi og sosiale forhold. FN har senere vedtatt 17 bærekraftmål (SDG) med 169 delmål, og ambisjonen er å innarbeide en bærekraftig utvikling på alle samfunnsområder. Bærekraftmål nr. 2 er å “utrydde sult, oppnå matsikkerhet og bedre ernæring, og fremme bærekraftig landbruk”. I delmål 2.4. handler det om å “sikre at det finnes bærekraftige systemer for matproduksjon, og innføre robuste landbruksmetoder som gir økt produktivitet og produksjon, bidrar til å opprettholde økosystemene, styrker evnen til tilpasning til klimaendringer, ekstremvær, tørke, oversvømmelser og andre katastrofer, og som gradvis fører til bedre jordkvalitet”. Bærekraftmål nr. 13 er å “handle umiddelbart for å bekjempe klimaendringene og konsekvensene av dem”. I delmålene under mål 13 handler det om å håndtere og tilpasse seg klimaendringene, styrke evnen til å stå imot og tilpasse seg klimarelaterte farer. Å bekjempe klimaendringer er ikke avgrenset til å redusere klimagassutslipp uavhengig av konsekvensene. Reduksjon av klimagassutslipp står sentralt i arbeidet meg å stoppe klimaendringene, men i SDGs målstruktur er matsikkerhet tydeliggjort som et gjennomgående og helt overordnet og grunnleggende mål. FAO avholdt sin 43. Generalkonferanse for matsikkerhet i Roma 1.-7. juli 2023. Generaldirektør QU Dongyu sa i åpningstalen (Opening statement 3rd July Dr QU Dongyu, FAO Director-General) at verden trenger mer mat, bedre mat, mer variert mat, og at dette er en stor framtidig utfordring. QU Dongyu sa videre at primærnæringene er transformert gjennom flere ti-år, og at det nå er på tide å både øke tempoet og å oppskalere matproduksjonen, på en helhetlig måte. Han sa også at ulike regioner har ulike perspektiver (fao.org) Hovedmålet til FAO er matsikkerhet for alle. Generalkonferansen avholdes hvert andre år, og er organisasjonens høyeste organ. Den første FAO initierte kongressen om bærekraftig husdyrproduksjon ble arrangert i september 2023. Konklusjonene herfra illustrerer betydningen av husdyrproduksjon og derfor også hvorfor norsk husdyrproduksjon ikke kan nedskaleres uten negative konsekvenser for matsikkerhet. Referanse: QU Dongyu om husdyrproduksjon, på FAOs Global Conference on Sustainable Livestock Transformation 25.-27. September 2023 Parisavtalen I Parisavtalens fortale heter det: “Partene i denne avtalen.. erkjenner at det å trygge matvaresikkerheten og stanse sult er en grunnleggende prioritet, og at matproduksjonssystemene er spesielt sårbare overfor skadevirkningene av klimaendringer” (Prop. 115 S (2015–2016)). Parisavtalen er best kjent som en forpliktelse til å redusere utslipp av klimagasser. Det er ikke like godt kjent at Norge og alle partene i avtalen har som forutsetning at å trygge matsikkerhet er en grunnleggende prioritet. Norges strategi for matsikkerhet i utviklingspolitikken I november 2022 lanserte regjeringen “Kraftsamling mot svolt – ein politikk for auka sjølvforsyning, Norges strategi for matsikkerhet i utviklingspolitikken”. Strategien uttrykker Norges arbeid med “.. å kjempe mot svolt og å auke den globale matsikkerheita. Arbeidet skal gje ringverknadar lokalt og globalt, for folk og miljø” (regjeringen.no). I strategien står det: “Vi står overfor ein global svoltkatastrofe utan sidestykke. Den globale matsikkerheita er blitt verre for kvart år sidan 2014.2 Nesten ti prosent av befolkninga i verda – rundt 828 millionar menneske – opplevde vedvarande usikker mattilgang i 2021,3 det vil seie at dei ikkje hadde nok, trygg og ernæringsriktig mat.” “Årsakene er samansette. Væpna konfliktar og klimaendringar som fører til naturkatastrofar og ekstremvêr, er dei viktigaste årsakene til matmangel og svolt. På toppen av dette kom nedstenginga og lågare økonomisk vekst etter koronapandemien i 2020 og 2021. Den folkerettsstridige russiske invasjonen av Ukraina i februar 2022 forverra den globale matsikkerheita ytterlegare. Eksporten frå «Europas matfat» har falle dramatisk. Dei globale forsyningskjedene for gjødsel og såfrø har vist seg å vere sårbare.” I strategien står det videre: “Samstundes kjem meir enn ein tredel av dei totale klimagassutsleppa globalt frå matsystema, sjølv om det er store variasjonar mellom land, mellom matsystema og mellom sektorar.” “Samstundes kan matproduksjon vere ein del av løysinga. Jordbruket kan mellom anna ha ein positiv påverknad på klima og miljø gjennom karbonbinding, god beitebruk og jordforbetring gjennom god agronomisk praksis.” Strategien omhandler landbruk i utviklingsland. De fire målene i strategien lyder: “Strategien er også å lese som eit element i ønsket om å endre dei breiare matsystema som brødfør store delar av befolkninga i verda i dag, men som skapar store utfordringar for samfunnet. Han peikar mellom anna på behovet for meir robuste matsystem som i større grad baserer seg på lokal og nasjonal produksjon.” Globalt beskrives norsk landbruk som et robust familielandbruk, og med global innfallsvinkel, er det en rekke likheter mellom norsk landbruk og målet som beskrives for landbruk i utviklingsland. Strategien viser at norsk landbruk allerede gjør mye av det som skal oppnås i utviklingslandene. Da landbruksminister og utviklingsminister lanserte strategien, understreket de flere ganger disse sammenhengene, og at det er sammenheng mellom den globale og den nasjonale matsikkerheten. Det er derfor paradoksalt at det i Klimaplan 2050 kommer anbefalinger på matområdet som i praksis vil bygge ned dette landbruket og erstatte det med import fra landbruk med helt andre kjennetegn. Nasjonale mål og rammer Klimatilpasning i matproduksjonen Klimaendringene er her allerede og gir konsekvenser for samfunnet. Landbruk og matproduksjonen er spesielt utsatte næringer, slår Meld. St. 26 (2022-2023) om klimatilpasning fast. Meldingen slår blant annet fast følg: “For å ivareta norsk matsikkerhet vil regjeringen også videreføre de tre pilarene for norsk matsikkerhet, som er å opprettholde produksjonsgrunnlaget, løpende produksjon av mat, og velfungerende handelssystemer.” (5.7). “Regjeringen vil arbeide videre med klimatilpasningstiltak og klimarobuste driftsformer som kan bidra til både å nå landbrukspolitiske mål, det nasjonale målet for klimatilpasning og sikre øvrige samfunnsinteresser” (6.5.1.) Betydningen av klimaendringer for norsk matproduksjon er utdypet i Bardalen m.fl.: Klimaendringer utfordrer det norske matsystemet (NIBIO 2022) Beredskap Beredskapskommisjonens rapport: Nå er det alvor Beredskapskommisjonen behandler også spørsmålet om matsikkerhet og kommer blant annet med følgende hovedanbefalinger: “Kommisjonens prinsipielle vurdering av norsk beredskap tilsier et stort behov for å prioritere sikkerhet og beredskap, og at tiden for den prioriteringen er nå”. “Forutsetningen om åpne, globale forsyningslinjer kan ikke lenger legges til grunn. Vi må i større grad legge føre-var-prinsippet til grunn for beredskapsarbeidet. Anbefalingene til kommisjonen blant annet når det gjelder forsyningssikkerhet, gjenspeiler dette “. “Vi må sikre at vi er i stand til å håndtere et klima med mer ekstreme værtyper, og aktivt forberede oss på de globale konsekvensene av klimaendringene, for eksempel risikoen for at den globale matproduksjonen svekkes.” «Kommisjonen mener at det er nødvendig å sikre størst mulig produksjon av mat i Norge basert på norske ressurser, både for å sikre matforsyningen til befolkningen og ut ifra et solidarisk ansvar om å bidra til økt global matforsyning. Det er også avgjørende for den beredskapen som spredt bosetning representerer» «Hovedkonklusjonen til kommisjonen er at det er nødvendig å øke selvforsyningsgraden og snarest starte oppbygging av lagerhold.» Bærekraft i det norske matsystemet, LMD Landbruks og matdepartementet har igangsatt et arbeid med å videreutvikle bærekraften i det norske matsystemet. Dette har blant annet foreløpig resultert i rapporten “Bærekraft i det norske matsystemet, Nasjonal dialog og innspill” (LMD 2023). Der heter det “Det jobbes i dag langs mange linjer også tverrsektorielt for et mer bærekraftig matsystem.” Her påpekes matsikkerhet som vesentlig, og det vises til at arbeid på tvers av sektorer er viktig for å få til dette.",30.01.2024,Aksjeselskap
Ann Norderhaug,"Til Klima- og miljødepartementet  Nøtterøy 26.2 2024  Høringssvar: NOU 2023: 25, Omstilling til lavutslipp – Veivalg for klimapolitikken mot 2050 – rapport av Klimautvalget 2050 De hovedvurderinger som Klimautvalget 2050 har lagt til grunn for sin rapport «Omstilling til lavutslipp» har gjort den til en helhetlig og meget god rapport. Det er svært viktig at klimapolitikken favner bredt, er troverdig og tar langsiktige hensyn, og overgangen til et lavutslippssamfunn forutsetter omfattende og tidskrevende tiltak og samfunnsforandringer som krever meget god politisk ledelse. Det er også viktig, slik Klimautvalget 2050 understreker, at den rådende teknologioptimismen ikke «gjemmer» behovet for og forsinker omstillingen av samfunnet mot redusert forbruk og lavutslipp. Rapporten tar heldigvis ikke bare utgangspunkt i klimakrisen, men tar også hensyn til at vi har en naturkrise. Naturkrisen og klimakrisen kan ikke løses hver for seg. På FNs biodiversitetskonferanse COP15 i desember 2022 ble det framhevd at det ikke finnes noe stabilt klima eller en bærekraftig utvikling uten biologisk mangfold. Det er derfor viktig «å tenke helhetlig» slik Klimautvalget 2050 gjør. «Klimautredninger» som f.eks. Klimakur 2030 har dessverre ofte ikke tatt hensyn til naturmangfoldet og flere anbefalte klimatiltak kan derfor forverre naturkrisen (Burrascano et al 2016, IPBES 2019). Norges arbeid med å implementere det globale Kunming-Montreal rammeverket (som vil bli redegjort for i en kommende stortingsmelding) setter imidlertid viktige rammer for klimapolitikken fremover mot 2050, slik Klimautvalget 2050 konstaterer. I denne sammenheng er det et problem at definisjonen av naturmangfold som brukes i rapporten: «biologisk mangfold, landskapsmessig mangfold og geologisk mangfold, som ikke i det alt vesentlige er et resultat av menneskers påvirkning» ikke viser forståelse for at mye av vår natur består av semi-naturlige (kulturpåvirka) naturtyper/økosystemer, som lyngheier, beiteskoger, strandenger og naturbeitemarker, skapt av lang tids tradisjonell, ekstensiv jordbruksdrift. Dette er naturtyper som har preget vårt landskap i årtusener og som har stor betydning for vårt biologiske mangfold. Kulturlandskap og åpent lavland har flest trua arter (1546) og flest trua naturtyper (14) (Prop. 1 s 2023-2024 Klima- og miljødepartementet) og Naturindeks dokumenterer at utviklingen for disse artene og naturtypene fortsatt er negativ (Jakobsson & Pedersen 2020). I rapporten framhever Klimautvalget 2050 at «mange kulturlandskap, som tradisjonell beitmark, slåtteeng og lynghei, er viktige både for naturmangfold, karbonlagring og kulturhistoriske verdier.» og at «å unngå nedbygging av slike arealer vil kunne bidra til politiske mål innen kulturmiljøvern, og til å ta vare på jordbrukets ressursgrunnlag.» Men å ta vare på disse semi-naturlige naturtypene/økosystemene har også stor betydning som natur- og klimatiltak. Opprettholdelse av tilstrekkelig areal av semi-naturlige grasmarker er kanskje den viktigste innsatsen, hvis vi skal ivareta det store biologiske mangfoldet som er knyttet til kulturlandskapet (Smith 2019). Grasmark generelt inneholder også store karbonlager (Bai & Cotrufo 2022). I Norge er grasmark (hvis vi ser bort fra dyrka arealer) stort sett semi-naturlig. Selv om karbonlagring i grasmark varierer bl.a. med klima, jordtype, vegetasjon og beitetrykk, kan naturbeitemark/utmarksbeite være viktige karbonlager (Garnett m.fl. 2017, Norderhaug m.fl. 2023). Likevel er det bare ivaretakelse og restaurering av skogens, havets og myrenes økosystemer, som nevnes som klimatiltak som berører økosystemer, og bare å unngå tap av naturlige økosystemer samt økt og forbedret vern, som nevnes som beskyttende naturtiltak i rapporten (s. 122). Mange av økosystemene som vernes er faktisk semi-naturlige (naturskog er f.eks. ofte gammel beiteskog) og trenger skjøtsel for å beholde sine verneverdier. Klimautvalget 2050 understreker at klimatiltak kan påvirke muligheten for å stanse tap av natur både positivt og negativt. «Tiltak knyttet til jordbruk, som kostholdsendringer, redusert matsvinn og bruk av beite» nevnes som eksempel på klimatiltak med positiv påvirkning (s. 121). Av hensyn til klima er det et ønske å redusere vårt kjøttforbruk og antall drøvtyggere (NNR 2023). Men hvis en slik reduksjon går på bekostning av beiting på naturbeitemark/utmark vil det være svært negativt for biologisk mangfold og for Naturavtalen. Opphør av beite betyr også at grasmarkenes karbonlager reduseres (Garnett m.fl. 2017, Thorhallsdottir & Gudmundsson 2023). Redusert kjøttkonsum må derfor kombineres med en omstilling av jordbruket som fører til at man både reduserer klimautslipp, forhindrer tap av biologisk mangfold og restaurerer leveområder for biologisk mangfold. Målsettingen om å opprettholde jordbruk i hele landet og en variert bruksstruktur må tas alvorlig. Målet om variert bruksstruktur kan ikke ivaretas bare med små bruk i dal- og fjellstrøk og store bruk på flatbygdene. Variasjon i bruksstruktur trengs i alle deler av det norske landskapet, og det må gjenspeiles i forvaltningen av konsesjonsloven. Det biologiske mangfoldet på flatbygdene er ikke det samme som i dal- og fjellstrøka og, som Klimautvalget 2050 peker på, gjør færre og større bruk det vanskeligere å opprettholde det biologiske mangfoldet og forhindre tap av dyrka mark. På dyrka mark må man «bygge en sunn jord» og først og fremst bruke den til produksjon av mat direkte til mennesker, mens beitedyrene i mye større grad må utnytte overflatedyrka jord og naturbeitemark/utmarksbeite. Matproduksjonen må i større grad baseres på norske ressurser slik at vi ikke legger beslag på dyrka mark i andre land, men i stedet reduserer vår negative miljøpåvirkning og utslipp der, slik Klimautvalget 2050 også understreker. Med hilsen Ann Norderhaug Pensjonist, tidligere forskningsleder for kulturlandskap i Bioforsk/NIBIO. Mottaker av Nordisk råds Natur- og miljøpris 2005 for mitt arbeid med det nordiske kulturlandskapet. Referanser Bai, Y., & Cotrufo, M. F. (2022). Grassland soil carbon sequestration: Current understanding, challenges, and solutions. Science, 377(6606), 603-608. Burrascano, S., M. Chytr, T. Kuemmerle, E. Giarrizzo, S. Luyssaert, F. M. Sabatini, and C. Blasi. 2016. Current European policies are unlikely to jointly foster carbon sequestration and protect biodiversity. Biological Conservation 201:370–376. Garnett T, Godde C, Muller A, Röös E, Smith P, de Boer IJM, zu Ermgassen E, Herrero M, van Middelaar C, Schader C, van Zanten H. 2017. Grazed and Confused? Ruminating on cattle, grazing systems, methane, nitrous oxide, the soil carbon sequestration question – and what it all means for greenhouse gas emissions. FCRN, University of Oxford IPBES 2019. Global Assessment Report on Biodiversity and Ecosystem Services. Summary for Policy Makers. Intergovernmental Science-Policy Platform on Biodiversity and Ecosystem Services (IPBES). Jakobsson, S. & Pedersen, B. (red.) 2020. Naturindeks for Norge 2020. Tilstand og utvikling for biologisk mangfold. NINA Rapport 1886. Norderhaug, A, K. Clemmensen, P. Kardol, Thorhallsdottir, A.G., I. Aslaksen. 2023. The importance of grasslands in carbon sequestration and climate change mitigation. Climatic Change 176, 55. https://doi.org/10.1007/s10584-023-03537-w Nordic Nutrition Recommendations 2023. Nordic Council of Ministers 2023:003. Prop. 1 s 2023-2024 Klima- og miljødepartementet. Smith, H. G. 2019. Ett ekologiskt landskapsperspektiv för att bevara biologisk mångfald och ekosystemtjänster i det svenska jordbrukslandskapet. s. 74-85 i Ihse, M. (red.) Landskap – ett vidsträckt begrepp. En antologi om landskap. KSLAT nr 5-2019 Thorhallsdottir, A.G. & Gudmundsson, J. 2023. Carbon dioxide fluxes and soil carbon storage in relation to long-term grazing and no grazing in Icelandic semi-natural grasslands. Applied vegetation science, 26, e12757.",27.02.2024,Enkeltpersonforetak
Arbeidsgiverforeningen Spekter,"Spekters medlemsvirksomheter går i front i den grønne omstillingen av Norge, og for at omstillingen skal lykkes er det avgjørende at de har egnede rammebetingelser for sitt omstillingsarbeid. Vi mener at klimapolitikken derfor må forsterkes på flere områder. Spekter støtter konklusjonene i Klimautvalget 2050 sin rapport. Vi mener dette er et viktig kunnskapsgrunnlag for regjeringens politikk. De besluttede klimamålene for 2030 og 2050 bør legges til grunn i alle politiske beslutninger. Spekter støtter utvalgets bekymring for knapphet på ressurser som natur og energi. Disse må forvaltes helhetlig for å unngå suboptimalisering og manglende kontroll og prioritering. Arbeidsgiverforeningen Spekter støtter utvalgets konklusjoner om at: Spekter støtter videre de nasjonale prinsippene for klimapolitikken: Spekter vil understreke at risiko har en kostnad. Hvis næringslivet ikke kan stole på at rammebetingelsene vil gjelde ut investeringens nedskrivingstid, innebærer dette en risiko som må prises inn i lønnsomhetsberegningen. Med andre ord: Jo mindre forutsigbarhet myndighetene kan gi for at rammebetingelsene vil peke i retning lønnsomhet for klimainvesteringer, jo sterkere virkemidler må brukes for å oppnå samme effekt. Spekter mener på denne bakgrunn det er viktig at allerede vedtatte virkemidler ikke svekkes, men heller forsterkes gjennom en forhåndsdefinert periode for å sikre at virksomhetene har forutsigbare rammevilkår for omstillingsarbeidet. Forutsigbarhet for framtidig karbonpris er viktig. Spekter støtter at det vedtas en karbonprisbane for ikke-kvotepliktige utslipp også for perioden etter den vedtatte prisen i 2030. Det bør søkes brede politiske forlik som sikrer slik forutsigbarhet. Tiltak for utslippskutt og klimatilpasning medfører omstilling til ny teknologi og driftsrutiner i mange virksomheter. Omstillingen innebærer også muligheter i form av blant annet reduserte driftskostnader og økt konkurransekraft i markedet, og i arbeidet med å tiltrekke seg kompetanse. Samtidig kan det bli krevende å sikre finansiering av nødvendige investeringer, og å integrere virksomhetenes egne klimatiltak med de øvrige omstillings- og utviklingsaktivitetene. Spekter mener det er fornuftig å fortsette med en kombinasjon av at forurenser betaler samtidig som det gis støtte til innovasjon, teknologiutvikling og -implementering. Til sammen vil dette bidra til at det kan forsvares økonomisk å gjennomføre klima- og energitiltakene. Der det settes klimamål i tildelings- og oppdragsbrev, må det følge med finansiering og fullmakter som gjør det mulig å nå målene. Omstilling til et lavutslippssamfunn innebærer at næringslivets muligheter innen fornybar energi og elektrifisering og innen ressurs- og energieffektivitet er sterkt økende, mens mulighetene innen fossil energi reduseres. For å tilpasse seg dette, er det behov for endrede prioriteringer innen utdanningssektoren, FoU, investeringer, samfunns- og arealplanlegging, skatte- og avgiftssystemet, offentlige reguleringer og virkemiddelordninger. Utvalget trekker fram at omstilling til et lavutslippssamfunn ikke bare handler om å håndtere markedssvikt, og at å satse kun på ett virkemiddel som for eksempel karbonprising ikke vil klare å håndtere utfordringen innenfor de knappe ressursrammer vi har til rådighet: Virkemiddelpakker er nødvendige for å få til en slik omstilling. Dette synes også å være konklusjonen hos EU, som har formet sin klimapolitikk i den retning i økende grad. Økt karbonpris bør suppleres med forbud, påbud, infrastrukturtiltak og støtteordninger – alt med vekt på forutsigbarhet, slik at næringsliv, befolkning og offentlig forvaltning får nødvendig tid til å gjennomføre omstillingen. Klimautvalget har lite omtale av virkemiddelapparatet og hvordan det kan videreutvikles for å bidra mer effektivt til klimaomstillingen. Virkemiddelapparatet bidrar til å møte de store behovene for omstilling vi står overfor i norsk økonomi og næringsstruktur, blant annet gjennom kompetanse, finansiering av FoU og markedsintroduksjon og støtte til nødvendig infrastruktur. Utfordringene i omstillingen handler forøvrig ikke bare om ny teknologi. Det handler også om å ta i bruk kjent teknologi på nye måter og/eller innen nye bruksområder. Det krever ressurser og rammebetingelser for testing, evne til å ta risiko og til å gjøre investeringer som fordi de er tidlig i læringskurven ikke vil være direkte økonomisk lønnsomme – tross en «riktig» karbonpris. Spekter organiserer mange av virksomhetene som har som oppgave å hjelpe resten av samfunnet gjennom disse utfordringene. Det er avgjørende at virkemiddelapparatet gis rammebetingelser som underbygger den sentrale rollen de har i den grønne omstillingen. Klimaendringene er ifølge Verdens helseorganisasjon den største helsetrusselen vi står ovenfor. Samtidig bidrar sykehusdrift til betydelige klimagassutslipp og belaster miljøet gjennom forbruk av vann og energi, innkjøp av legemidler og forbruksprodukter og gjennom behandling av avfall. Transport av pasienter, pårørende, medarbeidere og leverandører, og ved rehabilitering av bygg eller nybygg bidrar også til en negativ miljøbelastning. Klimaendringene påvirker sykehusdrift ved at mer ekstremvær gir utfordringer for logistikk og transport. Flom og ras forhindrer ambulansen i å nå pasientene, og pasientene får problemer med å møte til planlagt behandling. Pasientsikkerheten settes på prøve. Som eksempel satte Vestre Viken HF under ekstremværet «Hans» i 2023 inn store ressurser for å sikre forsvarlig helsehjelp i Hallingdal, som var et av de områdene som ble hardest rammet. Blant annet ble fire høygravide kvinner evakuert i helikopter fra Hallingdal til Ringerike sykehus. Omstilling til et lavutslippssamfunn er viktig for å stoppe klimaendringene og de medfølgende utfordringer det skaper for drift av sykehus og pasientsikkerhet. Sykehusdrift vil påvirkes på flere plan av veivalg for klimapolitikken mot 2050. For å få til en omstilling i spesialisthelsetjenesten er følgende anbefalinger fra utvalget særlig viktige: … alle beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050. Norsk klimapolitikk må vektlegge varig omstilling til nullutslipp og tempoet i omstillingen må økes. Det må koste mer å slippe ut … … all politikk og alle beslutninger må ta utgangspunkt i at alle ressurser er knappe. … det må være en bred tilnærming til virkemiddelbruk hvor juridiske, økonomiske og pedagogiske virkemidler benyttes. … planer og beslutningssystemer må ta utgangspunkt i at Norge skal være et lavutslippssamfunn i 2050. … Norge er avhengig av fortsatt tett samarbeid med EU om klimapolitikken. Vi vil også gjenta poenget ovenfor om at der det settes klimamål i tildelings- og oppdragsbrev, må det følge med finansiering og fullmakter som gjør det mulig å nå målene. Spekter støtter utvalgets påpeking av at all politikk og alle beslutninger må ta utgangspunkt i at alle ressurser er knappe. Bærekraftsutfordringene tilsier at man bør søke klimatiltak som også er effektive når det gjelder naturressurser og energi. Utvalget tar også opp utfordringene med å skaffe nok arbeidskraft. Flere utvalg har tatt opp dette, for eksempel Kompetansebehovsutvalget og Helsepersonellkommisjonen, hvor Spekter har deltatt. Sistnevnte trakk fram at en ren framskriving av dagens utvikling i helsepersonellbehovet vil beslaglegge så mange arbeidstakere at det vil true samfunnets evne til verdiskapning i privat sektor, som velferdsstaten avhenger av. For helsepersonell er løsningene dels å utføre helsetjenestene mer effektivt, men også å redusere behovet for helsetjenester. Ved å trekke fram klimaeffekter av politikk som gjør at Helsedirektoratets kostholdsråd blir fulgt, peker Klimautvalget 2050 samtidig på et tiltak som også vil gi store samfunnsøkonomiske innsparinger og dempe etterspørselen etter arbeidskraft i helsetjenestene. Miljødirektoratets rapport Klimatiltak i Norge mot 2030, som kom ut i fjor, påpeker at utslippene forårsaket av nordmenns matforbruk vil reduseres med 4,5 millioner tonn CO2-ekvivalenter dersom alle nordmenn spiser i tråd med Helsedirektoratets kostholdsråd. Basert på en karbonpris/skadekostnad på 2000 kr per tonn, som omtrent tilsvarer Environmental Protection Agency (EPA) sin nyeste anbefaling for skadekostnad til den amerikanske regjeringen, betyr det en besparelse for samfunnet på 9 milliarder kroner pr år. I 2023 kom også Effektive kosthaldstiltak, Rapport frå ei ekspertgruppe om kostnadseffektive tiltak som kan føre til eit betre kosthald og jamne ut sosiale forskjellar i kosthaldet – med Helsedirektoratet som sekretariat. Den pekte igjen på Helsedirektoratets rapport Samfunnsgevinster av å følge Helsedirektoratets kostråd fra 2016. Beregningene der viste helserelaterte samfunnsgevinster på 250-300 mrd. 2023-kroner pr år dersom hele befolkningen fulgte kostholdsrådene. Gevinstene fordelte seg på flere leveår og bedret livskvalitet, reduserte helsetjenestekostnader og redusert produksjonstap som følge av redusert sykefravær, uførhet og tidlig død. Vi ønsker her å påpeke den reduserte belastningen på helsetjenestene. Beregningen fra Helsedirektoratet viste 12 mrd. 2013-kroner (15,4 mrd. 2022-kroner) i unngåtte kostnader for helsetjenestene dersom hele befolkningen fulgte kostholdsrådene. Tallet inkluderer besparelser i spesialist- og primærhelsetjenesten, men ikke besparelser til omsorgs- og pleietjenester. For å beregne effekt på bemanningsbehov, kan vi se på at antall årsverk i spesialisthelsetjenesten er 132 000 (2021-tall, SSB), mens den koster 180,6 milliarder (2022-tall, SSB). Legger vi til grunn en lik besparelse i årsverk som i kroner, altså 8,5 %, vil det tilsvare et redusert årlig bemanningsbehov på 11 200 årsverk i helsetjenestene dersom hele befolkningen følger Helsedirektoratets kostholdsråd. Det er neppe realistisk å ta ut hele potensialet, men selv en 20 % forbedring ville spart nesten en million tonn CO2, over 2000 årsverk i spesialist- og primærhelsetjenestene og gitt samlede samfunnsgevinster på 50-60 milliarder kroner årlig. Regjeringen bør derfor forsterke innsatsen for å dreie det norske kostholdet mer i retning kostholdsrådene, med et bredt sett av virkemidler. Det er viktig at dagens politikk legger til rette for å redusere utslipp i transportsektoren i tråd med målene som er satt. Utvalgets unngå, flytte, forbedre-hierarki er fornuftig, og i tråd med tidligere anbefalinger om klimatiltak og ressurseffektivitet. Fra nå og fram mot 2050 er det avgjørende viktig at man lykkes bedre med samordnet areal- og transportplanlegging, slik at man i størst mulig grad unngår transport ved å redusere transportbehovet og samtidig tilrettelegger for forbedring av transportsektoren i form av høyere andeler kollektivtrafikk, sykkel og gange. Spekter mener at forurenser må betale, og at kostnadene for å slippe ut klimagasser på tvers av alle transportmåter må harmoniseres og økes. Der det kreves inn andre samfunnsøkonomisk motiverte avgifter, f.eks. veibruksavgift, bør man ikke redusere disse for å kompensere for økt karbonpris. Veibruksavgiften skal stille transportørene overfor kostnader forårsaket av veislitasje, støy, trafikkulykker etc. Reduksjon av denne gir feil prising av kostnadene som veitrafikken påfører samfunnet og ødelegger effekten av å sette opp karbonprisen. Det er viktig med virkemidler som unngår transport ved å redusere forbruk, særlig for kjøp av produkter som er uviktige og/eller av dårlig kvalitet og derfor gir et uhensiktsmessig stort ressursforbruk målt mot nytteverdien. Innføring av en riktigere pris på transport kan bidra til det. Samtidig er det viktig å legge til rette for en sirkulær økonomi, som også vil kreve transport av varer og ressurser. Derfor er det viktig å omstille transportsystemet ved å flytte mer godstransport til jernbane og sjø. Det krever blant annet en økt og mer målrettet investering i jernbaneinfrastruktur for godstransport på bane, hvor særlig bygging av effektpakker av lange kryssingsspor vil være nyttig. På områder hvor nullutslippsteknologien er umoden, er det viktig at det ikke bare kreves inn en karbonpris, men at det også gis støtte til teknologiutvikling og -implementering. Det gjelder å finne en balanse hvor karbonprisen gir lønnsomhet for klimatiltak samtidig som den ikke trekker ut så mye penger at man svekker næringens evne til å finansiere de samme klimatiltakene. Her kan støtte til innføring av ny teknologi og infrastruktur for denne komme inn, sammen med utviklingskontrakter og andre virkemidler i offentlige innkjøp. Mange av Spekters medlemmer utfører funksjoner som er kritisk for samfunnet. Ved omstilling til nullutslipp i disse virksomhetene, er det viktig at funksjonalitet og beredskap ivaretas, slik at virksomheten kan opprettholdes både i ordinære driftssituasjoner og i krisesituasjoner. Dette krever langsiktig forutsigbarhet, slik at man kommer tidlig i gang med testing. Det krever også tilstrekkelige økonomiske ressurser og tilstrekkelig energiforsyning til å dimensjonere tilbudet riktig. Videre krever det tilstrekkelige ressurser til å bygge beredskap for energiforsyning/fylling/lading ved større strømbrudd lokalt og for eksempel langs traseer som kollektivtrafikken skal bruke i tilfelle evakuering av befolkningen fra byer. Norge er mer avhengig av en velfungerende luftfart enn de fleste andre land. Særlig har luftfarten stor betydning for persontransport, samfunnssikkerhet og beredskap i Nord-Norge. Hvis luftfarten ikke lykkes med klimaomstilling, blir alternativet å kraftig redusere samfunnets mobilitet, med de negative konsekvenser det vil ha. Elektrisk luftfart vil være et energieffektivt transporttilbud. Luftfarten er arealeffektiv. Siden infrastrukturen i form av flyplasser også i all hovedsak er ferdig utbygd, vil det også være en transportform som unngår omfattende nye naturinngrep i tynt trafikkerte transportkorridorer som omfattende utbygging av vei- og jernbaneinfrastruktur ville skapt. Luftfarten kan altså gi et bærekraftig bidrag til betydelige innsparinger både i offentlig pengebruk, klimagassutslipp og arealinngrep. Men teknologien for nullutslipp i luftfarten kommer ikke av seg selv. Det er på det rene at omstillingen må finansieres gjennom økonomiske virkemidler utenom Avinors finansieringsmodell, særlig i den tidlige fasen. Det trengs altså en kraftig økt offentlig innsats for å få på plass elektriske fly. Som i andre sektorer, vil klimaløsningene i luftfarten kreve langsiktig og forutsigbar virkemiddelbruk både for energiforsyning (flytende drivstoff og elektrisk kraft) og for innføring av selve luftfartøyene. I rapporten «Forslag til program for introduksjon av elektrifiserte fly i kommersiell luftfart» fra mars 2020, skrevet av Luftfartstilsynet og Avinor på oppdrag fra Samferdselsdepartementet, ble det anbefalt virkemiddelpakker som skulle stimulere utvikling og innfasing av elektrifiserte fly tilpasset norske forhold. Statens vegvesens utviklingskontrakter for elektriske ferger har vært et effektivt virkemiddel for elektrifisering av sjøfart. I tillegg til rask elektrifisering av norske fergesamband, har det stimulert teknologiutvikling hos norske bedrifter som nå eksporterer utstyr og design til utlandet. Dette skaper både lønnsomme norske kompetansearbeidsplasser og bidrar også til raskere utslippskutt i andre land. Videre er det viktig å forbedre transportsektoren ved å elektrifisere gjenværende veitransport. Da er det særlig viktig at det bygges ut god ladeinfrastruktur, også for tunge kjøretøy. Denne må ha nok tilgjengelig kraft, så det kan være mange, kraftige ladere som lader samtidig. Her må staten øke tempoet og sørge for at infrastruktur bygges ut med høy nok kvalitet og stor nok kapasitet til å kunne håndtere den kommende, betydelige økningen i elektrisk veitransport. Flytende biodrivstoff bør i hovedsak benyttes til de formålene det er mest utfordrende å elektrifisere, som langdistanse luftfart og sjøfart. For å få dette til, er det viktig med rask omstilling av veitransporten til elektrisitet og biogass og etter hvert full elektrifisering, så man kan få frigjort de betydelige mengdene biodrivstoff som brukes der i dag. For eksempel viser tall fra Miljødirektoratet og Drivkraft Norge at mengden biodrivstoff som gikk til veitransport i Norge i 2022 tilsvarte halvparten av den totale mengden flydrivstoff som ble solgt i 2023, da luftfarten var i ferd med å nå en ny normal etter pandemien. Biodrivstoffet som brukes i veitransporten er ikke flydrivstoff (SAF-sertifisert), men i konteksten knappe ressurser forteller volumene noe om tilgjengelig råstoff. Klimautvalget 2050 advarer mot uønsket stiavhengighet. Stiavhengighet handler om at valg tatt på et tidspunkt påvirker retningen for samfunnsutviklingen på et senere tidspunkt. For eksempel gjennom etablering av teknologier eller infrastruktur. Uønsket stiavhengighet oppstår når feil valg på et tidspunkt reduserer muligheten til å gjøre riktige valg på et senere tidspunkt. Spekter støtter disse betraktningene, men målet om å velge riktige løsninger for et lavutslippssamfunn i 2050 må ikke bli en unnskyldning for å ikke gjøre raske klimakutt allerede nå. Man bør ikke la det beste bli det godes fiende. Dersom en teknologi eller teknologianvendelse kan bidra til å få utslippene raskt ned, uten å gi uakseptabel stiavhengighet, bør den brukes. Det kan være at regjeringen allerede har vært for streng i enkelte tilfeller. Eksempelvis da man noe overraskende erklærte at man ikke vil satse på biogass til tungtransport på vei, fordi (batteri)elektrifisering på sikt er en bedre teknologi. Transportnæringen har jobbet med å bygge opp sin satsing på biogass og begynt å investere i biogasslastebiler, og uttalelsene skapte enda en gang usikkerhet om rammebetingelsene for det grønne skiftet i næringen. Utslippene fra transportsektoren skal være 55 % lavere i 2030 enn i 1990. Batterielektrifisering kommer raskt, men har begrenset konkurransekraft innen langdistanse tungtransport i noen år til. Biogass i tungtransport på vei vil være effektivt som supplement til elektrifisering for å nå 2030-målet. Vi vil nedenfor argumentere for at risikoen for stiavhengighet mot 2050 er lav. Tvert imot kan økt bruk av biogasslastebiler bidra til å gjøre det enklere å nå målet om et lav- og nullutslippssamfunn i 2050. Et tilleggsmoment er at biogasslastebiler bidrar til en mer variert kjøretøyflåte og derfor bredere beredskap i transportsystemet. Dette vil være relevant inntil nødvendige løsninger for backup/ladeberedskap for elektriske kjøretøy ved strømbrudd under regionale/nasjonale krisesituasjoner er på plass. Klimautvalget 2050 påpeker at arealpolitikken må begrense tap av natur og bidra til bevaring av naturens karbonlagre. Dette er momenter som er viktig å ta sterkere hensyn til fremover. Spekter vil her peke på behovet for bedre datagrunnlag og informasjon om naturpåvirkning i kommuner og næringslivet. Harmonisering av planer og insentivstrukturer på tvers av kommune og stat vil være avgjørende fremover. Spekter støtter utvalgets konklusjon om at planer og beslutningssystemer må ta utgangspunkt i at Norge skal være et lavutslippssamfunn i 2050. Nasjonal transportplan har som ett av fem hovedmål å bidra til oppfyllelse av Norges klima- og miljømål. NTP-målene om innføring av nullutslippskjøretøy har vært effektive rammer for politikk, og har bidratt til at elektrifiseringen av veitransporten er kommet så langt som den har. For å sette fart på grønn klimaomstilling i sektoren bør det i framtidige NTPer settes tydeligere klimamål for de samlede klimagassutslippene i transportsektoren, inkludert tydeligere mål for klimagassutslipp fra infrastruktur.",30.01.2024,Forening
Arkitektorganisasjonene felles,"Innspill til NOU 2023:25 Omstilling til lavutslipp – Veivalg for klimapolitikken mot 2050 Dette er et felles innspill fra de fem arkitektorganisasjonene Arkitektbedriftene i Norge (AiN), Norske arkitekters landsforbund (NAL), Norske interiørarkitekters og møbeldesigneres landsforening (NIL), Norske landskapsarkitekters forening (NLA) og Arkitektenes fagforbund (AFAG.) Vi vil takke for en grundig rapport som tar inn over seg de utfordringene vi står over for i omstillingen til et lavutslippssamfunn. Vi støtter utvalgets betraktning om at det er hvor vi som samfunn ønsker å være i 2050 som må legge premissene for klimapolitikken, og at veivalgene fremover vil kreve tydelig politisk lederskap. I rapporten er påvirkningen fra bygg- og anleggsnæringen (BAE-næringen) som arkitektbransjen er en del av, spesielt omtalt i forbindelse med bygningers energibruk, nedbygging av arealer og natur, og materialer og sirkulærøkonomi. Disse områdene har fått en god gjennomgang, og vi støtter de hovedvurderingene med tilhørende forslag, utvalget kommer med i kapittel 1.2 og tabell 1.1. Vi savner imidlertid en helhetlig tilnærming til den påvirkningen, både positiv og negativ, bygg- og anlegg har for omstilling til et klimavennlig samfunn. Ut over de ovennevnte områdene, vil forhold som lokalisering av funksjoner og sambruk, arealeffektivitet for det enkelte bygg, kvalitet, estetikk og funksjonalitet som premiss for lang levetid, utslipp og naturødeleggelser knyttet til produksjon og transport av materialer, nye arealintensive energiløsninger og opplevelseskvaliteter i omgivelsene, påvirke mulighetene for å oppnå målene. I diskusjonen om veivalg i kapittel 13.1 pekes det på nødvendigheten av å se ulike samfunnsmål i sammenheng, og en helhetlig tilnærming der tiltak og virkemidler vurderes samlet, ikke enkeltvis. Vi vil derfor spille inn betydningen en offentlig helhetlig arkitekturpolitikk, og økt arkitekturkompetanse, vil ha for det grønne skiftet. Det må skje en helt nødvendig omstilling frem til 2050. Samtidig er det ønskelig at dette skjer uten redusert livskvalitet og velferd for befolkningen totalt sett. Da er det avgjørende at grønn bærekraft og sosial bærekraft ses i sammenheng. En helhetlig arkitekturpolitikk som omfatter både landskap og bygde omgivelser, kan være et bindeledd mellom mange av de virkemidlene som beskrives i rapporten, og en viktig brikke i en verktøykasse for omstilling. En helhetlig arkitekturpolitikk vil bidra positivt til et klimavennlig samfunn gjennom å: En arkitekturpolitikk vil bidra til en helhetlig forankring av mange av tiltakene rapporten nevner, og sikre at gode tiltak kan virke sammen. Den vil gjennom prinsipper og målsetninger for det vi bygger være et viktig redskap for å forme fremtidens byer og bygninger på en måte som ivaretar klima og miljø ved å redusere energibruk og klimagassutslipp, og samtidig skape levedyktige og attraktive samfunn for fremtidige generasjoner. Den vil skape en felles forståelse og fungere som veiviser for alle aktører. Dette gjelder både for arkitekt- og rådgiverbransjen, byggenæringen for øvrig, og kommuner og offentlig forvaltning. Det vil også øke den allmenne bevisstheten om de bygde omgivelsenes betydning for å nå klimamålene. Overordnede valg i planlegging som samlokalisering av funksjon, transportnett og arealdisposisjon har i seg selv avgjørende innvirkning på klimamålene, men legger også premissene for gode klima og miljøvalg i senere faser og i byggenes livsløp. En helhetlig politikk vil også motvirke at kortsiktig gevinst på utslippsområdet og enkelttiltak for minimering av virkningene av klimaendringene ikke blir enerådende. Klimakompenserende tiltak må være gode klima- og miljøløsninger også på sikt. Gode designvalg knyttet til et tiltaks plassering, fotavtrykk og form reduserer utslipp gjennom mindre beslaglegging av tomteareal, behov for masseuttak med tilhørende transport eller redusert fundamentering, som samlet står for en betydelig andel av utslippene. Bygget eller tiltakets designkonsept legger viktige føringer for antall m2, energibruk, materialmengde og -bruk. For det enkelte bygg er de kvadratmeterne som ikke bygges de mest bærekraftige, og helt uten utslipp. Reduksjon av utslipp knyttet til materialer betyr både å velge materialer med lavt utslipp i produksjon, med lavt transportbehov, men også å bruke mindre materialer totalt sett, enten ved gjenbruk av eksisterende eller bygge mindre og smartere. Mål som arealnøytralitet, mindre nedbygging og mer vern av natur vil være premisser for å ivareta økosystemer, biodiversitet og sikre naturens karbonlagre, sammen med rekreasjons- og friluftsområder. Fortsatt befolkningsvekst vil innebære større press på allerede utbyggede områder. Fortetting krever større fokus på kvalitet for å motvirke de mulige negative konsekvensene. En helhetlig tilnærming til arkitektur og stedsutvikling vil gi en bedre arealutnyttelse uten at det behøver å gå på bekostning av stedsutvikling og sosial bærekraft. Ny energiproduksjon har vist seg å være arealintensivt, og ofte omstridt. Det er derfor ekstra viktig at slike anlegg, der de er nødvendige, utformes med omtanke for omgivelsene og bidrar med kvaliteter ut over energiproduksjonen. Teknisk, funksjonell og estetisk kvalitet bidrar til lengre levetid ved å redusere fremtidig behov for rehabilitering og rivning, og er derfor viktige klimatiltak på lang sikt. Det meste er allerede bygget, og det ligger et betydelig potensial i å oppgradere den eksisterende bygningsmassen, både for energieffektivisering, men også med kvaliteter som sikrer lengre levetid. En arkitekturpolitikk kan bidra til å løfte bevisstheten både i markedet slik at kvalitet og gode klimaløsninger etterspørres, og hos den enkelte tiltakshaver enten det er i privat eller offentlig regi, som tar de faktiske valgene. Rapporten peker på behovet for endring i adferd og sosiale normer. Bevisst fysisk forming av bygg og omgivelser kan tilrettelegge for ønsket adferd hos den enkelte, enten dette er mer grønn mobilitet eller reduksjon i energibruk. For å begrense transportbehovet må vi ha attraktive steder som dekker et mangfold av funksjoner, og omgivelsene må oppleves trygge, tilrettelagte og vakre for at folk skal foretrekke å gå eller sykle dit de skal. Økt kunnskap om betydningen av våre fysiske omgivelser generelt, og mål om aktiv bruk arkitektur som virkemiddel, vil bidra til endring og større miljømessig verdi på det som bygges. I tillegg til en helhetlig arkitekturpolitikk vil vi også fremheve følgende virkemidler for å få til den nødvendige omstillingen: Omstilling krever kompetanse og bevissthet hos aktørene, enten det er i kommunenes plan-, byggesak eller eiendomsavdelinger, i statlig og regional offentlig forvaltning, hos utbyggere eller arkitekter og rådgivere. Ansvaret for mange av de konkrete valgene rundt arealpolitikk og samfunnsutvikling med konsekvenser for klima og miljø, ligger i dag hos kommunene. Målrettet kompetanseløft både hos kommunepolitikere og forvaltningen, sammen med tydelige rammer og forpliktelser til å se sammenhenger, er nødvendig, spesielt i mindre kommuner. Samtidig må plan- og byggeregelverket sette kompetansekrav til aktørene i det enkelte tiltak, og ved utarbeidelse av reguleringsplaner. Utdanningssystemet må derfor legge til rette for at det utdannes og etterutdannes tilstrekkelig antall kandidater med målrettet og helhetlig kompetanse innen planlegging og prosjektering av bygg, by- og stedsutvikling og landskap. Planlegger- og arkitektfagene vil være viktige bidragsytere til å visualisere og realisere et lavutslippssamfunn vi ikke enda kjenner, utvikle nye løsninger og kvalitetssikre grunnlag og beslutninger. Rapporten omtaler klimaavtalen med EU. I tillegg vil det være et godt virkemiddel om Norge tydeligere knyttet seg til EUs initiativ med New European Bauhaus som et forpliktende verktøy for omstilling til et lavutslippssamfunn med sosiale og kulturelle kvaliteter. Byggenæringen har lenge vært preget av piloter og foregangsprosjekter. Disse har gitt verdifull kunnskap og erfaring, men det haster med å gå fra pilot til en ny hverdag. Her henger regelverket etter, i stedet for å gå foran. Det er derfor på tide å sette tydelige krav med forutsigbar tidshorisont for opptrapping, utformet slik at de kan justeres ettersom man høster erfaring og ny kunnskap og teknologi kommer til. Også større ikke-søknadspliktige endringer/ombygginger med tilhørende løst inventar bør underlegges krav om ombrukskartlegging, og inkluderes i klimaregnskapet. Det er behov for utvikling av metodikk for vekting av ulike tiltak, og forpliktende krav til naturregnskap og regnskap for helhetlig kvalitet. For ombruk og sirkulære verdikjeder må virkemiddelapparatet brukes aktivt for å fremme innovasjon, og det må utvikles insentiver, både økonomiske og i bygningsregelverket, slik at faktiske tiltak blir mindre avhengig av den den enkelte eiers vilje og økonomi. Vennlig hilsen Arkitektbedriftene i Norge v/ Janeche Bull Borander, utviklingssjef Norske arkitekters landsforbund, v/ Adnan Harambasic, president Norske interiørarkitekters og møbeldesigneres landsforening v/ Mona Lise Lien, daglig leder Norske landskapsarkitekters forening, v/ Line Oma, generalsekretær Arkitektenes fagforbund, v/ Per Christian Opsahl, generalsekretær",28.02.2024,Forening
Arne Aasen,"Høringssvar: 1 Norge følger EU i veldig mye. Hvorfor ikke da ta med opptak i skog og myr i klimaregnskapet på lik linje med alle andre land vi ellers følger! Vi er da veldig seriøs og godt i gang med klimamål som kan oppfylles. 2 Bygg utslippsfrie energianlegg i form av små og modulere kjernekraftverk. De kan være klar innen 2035 om viljen er der. Om ønskelig kan vi også samarbeide med Sverige om dette. 3 Utsett unødvendig hasteelektrifiseringen av Melkøya og sokkelen. Dette vil koste unødvendig mye for Norge. Kan vurderes gjort når punkt 2 er klart. 4 Ikke start opp havvind. Helt unødvendig når 1 og 2 er gjort! 5 Stopp videre utbygging av vindturbinanlegg. Der er ingen CO2 gevinst om der foretas fra vogge til grav regnskap for denne type installasjon. Da vil Norge være i mål raskt, og i alle fall til 2050! Arne Aasen",23.02.2024,Enkeltpersonforetak
Asker kommune,"Asker kommune viser til høring av Klimautvalgets NOU 2023: 25 Omstilling til lavutslipp – Veivalg for klimapolitikken mot 2050. Høringsuttalelsen er gitt på vegne av Asker kommune, og er enstemmig vedtatt i møte i formannskapet den 23. januar 2024. Asker kommune ønsker å berømme Klimautvalget 2050 med at de gjennom et grundig arbeid og en helhetlig tilnærming har produsert en rapport som vil bli svært viktig i samfunnsutviklingen framover. Utvalget har gjennomført en analyse av samtlige utslipp i det norske utslippsregnskapet og Asker kommune stiller seg bak deres konklusjon om at det er behov for en bredere, mer helhetlig, mer systematisk og mer langsiktig planlegging dersom vi skal få til omstillingen mot lavutslippssamfunnet i 2050. Asker kommune støtter utvalgets anbefaling om at all politikk må ta utgangspunkt i at Norge skal være et lavutslippssamfunn innen 2050. Dette premisset må ligge til grunn for alle beslutninger- også i de tilfeller der beslutningene kan gå på bekostning av andre samfunnsinteresser. Asker mener at de overordnede prinsippene (side 277 i rapporten) som er foreslått for å sikre at Norge skal være et lavutslippssamfunn i 2050 er nyttige for politiske valg som skal tas både på nasjonalt, regionalt og kommunalt nivå; 1) forutsigbarhet og styringseffektivitet 2) kostnadseffektivitet 3) langsiktighet 4) ressurs- og arealeffektivitet 5) nasjonal politikk for globale mål 6) rettferdighet 7) styre etter dit man vil. Utvalget skriver også at det ikke er mulig å nå klimamålet i 2050 uten at aktivitetsnivået endres. Transportbehovet må reduseres, forbruket av varer og energi må ned, og nedbyggingen av natur må reduseres kraftig. Dette er i tråd med ambisjonene til Asker, blant annet fra kommuneplanens samfunnsdel og temaplaner innenfor klima, natur og mobilitet. Asker kommune prøver gjennom en helhetlig arealplanlegging og diverse klimatiltak å legge til rette for at både de direkte og indirekte utslippene i kommunen går ned, men vi er samtidig avhengige av en målrettet statlig klimapolitikk for å lykkes med våre målsettinger. Vi ber derfor om at anbefalingene fra utvalget følges godt opp på et statlig nivå. Det er opp til politikere å ta de politiske valgene som fører til at vi når klimamålet, men klimapolitikken må understøttes av et beslutningssystem som er bedre tilpasset målet om en helhetlig omstilling til lavutslippssamfunnet. Alle tiltak, både på statlig, regionalt og kommunalt nivå bør vurderes på grunnlag av samlede virkninger på klimagassutslipp over tid. Omstillingen vil innebære vanskelige avveiinger om hvilke sektorer som kan stå for de små gjenværende utslippene i 2050, og få tilgang på begrensede ressurser som kraft, areal og kompetanse. Dette er et ansvar som også kommunene kjenner på. Dette perspektivet får ikke nok vekt når omstilling vurderes sektor for sektor. Valg tatt på et tidspunkt kan angi retningen for samfunnsutviklingen på en måte som påvirker hvilke valg som er tilgjengelige på et senere tidspunkt. Dette gjelder også for kommunene. Utvalget har gjort et godt og viktig grep ved å ta utgangspunkt i klimalovens mål om at Norge skal bli et lavutslippssamfunn innen 2050. Dette målet må også påvirke kommunenes prioriteringer framover. En av utvalgets hovedanbefalinger er at kommunene bør få et tydelig og lovfestet ansvar for å bidra i omstillingen til et lavutslippssamfunn. Dette er Asker kommune enig i. Dersom Norge ikke lykkes med omstilling i kommunene, vil ikke Norge nå målet om å bli et lavutslippssamfunn. Kommunene har en vesentlig rolle som samfunnsutvikler, myndighetsutøver, tjenesteleverandør, innkjøper, eier og drifter. I tillegg kan kommunen spille en viktig rolle som pådriver og initiativtaker. For at kommunene skal kunne bidra innenfor alle disse rollene, er vi avhengige av å ha de riktige virkemidlene. Det gir mening å gå gjennom lovverk for å styrke klimahensyn med tanke på 2050-målet, og utvalget har kommet med en rekke forslag som bør ses nærmere på. I dette høringsinnspillet kommer vi nærmere inn på flere av utvalgets forslag og anbefalinger, som vi mener er spesielt viktige for kommunens klimaarbeid. Asker kommune er glad for å se at rapporten legger vekt på sammenhengen mellom natur og klima. Dette er noe vi i kommunen også er svært opptatt av. Arealpolitikken må både begrense tap av natur og bidra til bevaring av naturens karbonlagre. Arealpolitikken er viktig for kommuner, i og med at kommunene har ansvar for å lage og vedta arealplaner etter plan- og bygningsloven. Bruk av arealer gir utslipp fra selve arealene, og legger strukturelle betingelser for samfunnets evne til å omstille seg til et lavutslippssamfunn. Dette er spesielt knyttet til transportstruktur, by- og tettstedsstruktur og næringsstruktur. Vi anerkjenner at kommunene har en viktig samfunnsrolle for å planlegge for en arealforvaltning som står seg i et lavutslippssamfunn, og trenger ressurser for å få dette til. Vi støtter utvalgets anbefaling om at staten bør sikre tilstrekkelige ressurser i kommunene innen klima og natur, slik at kommunene kan ta ansvaret som ligger i å planlegge for en fremtid med minimale utslipp og minimale naturinngrep. Vi ber spesielt om at klimasatsordningen styrkes, og vi ønsker også at plan- og bygningsloven styrkes etter anbefalingene fra utvalget, slik at den kan fungere som et verktøy i omstillingen til lavutslippssamfunnet. I utviklingen mot et lavutslippssamfunn vil det være behov for å ta i bruk arealer til eksempelvis strømforsyning og ladestasjoner. Siden arealer er og vil være en knapp ressurs må vi være svært forsiktige med hvordan vi bruker dem. Dette krever prioriteringer og avveininger som én kommune vanskelig kan gjøre alene. Asker ber om at det legges til rette for en helhetlig planlegging og prioritering av arealbruk på tvers av kommunegrensene, og at det legges til rette for et godt samarbeid mellom stat, region og kommuner knyttet til infrastruktur og arealbruk. Vi støtter utvalgets anbefaling om at nasjonale myndigheter setter klare rammer for kommunenes ansvar i arealpolitikken slik at nasjonale mål for klima og natur blir nådd. Vi støtter også at de nasjonale rammene for lokal arealpolitikk må legge til grunn at nedbyggingen av naturlige arealer skal begrenses vesentlig og at det tradisjonelle vernet for alle økosystemer, spesielt for hav, myr og skog bør økes betydelig. Det bør også gjøres en gjennomgang av om gjeldende lovgivning og virkemiddelbruk i skogbruket ivaretar hensynet til opptak og lagring av karbon, og naturmangfold, slik utvalget anbefaler. Å bli et lavutslippssamfunn samtidig som tapet av natur stanses, krever en strammere naturressurs- og arealpolitikk enn Norge fører i dag. Arealregnskap, planvask og mål om naturnøytralitet er eksempler fra utvalget som vi mener kan bidra til å begrense naturtap. Asker kommune er i gang med å utarbeide et arealregnskap og er også i oppstarten av et arbeid med å klimavaske arealplaner. Vi etterlyser imidlertid føringer, rammeverk og maler slik at slike grep kan gjøres på en helhetlig måte på tvers av kommuner. Asker er enige i utvalgets utgangspunkt om at all økonomisk aktivitet må skje innenfor planetens tålegrenser. Norsk økonomi er mindre sirkulær enn andre økonomier, vi har et høyt materielt fotavtrykk per innbygger sammenlignet med andre land, vi er ett av de europeiske landene med flest flyturer per person og høyest volum av avfall per person. Asker mener at det ikke kan være opptil hver enkelt nordmann å skulle løse dette alene. Det må tilrettelegges for høyere sirkularitet og et mer bærekraftig forbruk fra nasjonalt nivå. Det er fullt mulig å opprettholde et velferdssamfunn med en svakere materiell velstand enn Norge har vent seg til. Asker støtter utvalget i at politikken bør vektlegge velferd mer enn materiell velstand. Vi støtter også utvalgets mange forslag for økt sirkularitet i Norge. Vi mener i tillegg at det allerede i hovedanbefalingene i kapittel 1 bør lages en anbefaling som tydeligere og mer direkte gir uttrykk for at overforbruk er en av hovedgrunnene til at klimagassutslippene er for høye og at vi må slutte med alt unødvendig forbruk. Utvalgets prinsipp om at all politikk og alle beslutninger må ta utgangspunkt i at alle ressurser er knappe vil ha konsekvenser for kommunenes arbeid med ombruk og sirkularitet, og vil ha påvirkning på innkjøp, areal-, nærings- og energiplanlegging. Asker støtter utvalgets anbefaling om at det gjøres en bred utredning av virkemidler for en mer sirkulær økonomi. Asker kommune har selv erfart utfordringene rundt å få sirkulære forretningsmodeller til å gå rundt og ønsker blant annet at mva på brukte varer fjernes helt. Det bør etableres nasjonale beregninger og indikatorer over hvor sirkulær den norske økonomien er, som ser hen til EUs indikatorarbeid og som kan gi grunnlag for å sette nasjonale mål for hvor sirkulær økonomien skal være i 2050. Asker kommune har lenge prøvd å få en oversikt over kommunesamfunnets forbruksbaserte utslipp. Vi ber om at det gis en bestilling til Miljødirektoratet om å få på plass bakgrunnsdata og utarbeide et slikt utslippsregnskap, på samme måte som de leverer årlige data for direkte utslipp fra kommunene. Asker vil være med på å omstille Norge, og for å få dette til trenger vi at: Rapporten har potensiale til å bli en viktig premissleverandør for samfunnsplanleggingen framover. Omstillingen til lavutslippssamfunnet handler om mer enn utslipp. Den innebærer en bred samfunnsomstilling som må starte nå. Norsk klimapolitikk må vektlegge varig omstilling til nullutslipp og tempoet i omstillingen må økes. Det er avgjørende at kommunene involveres og er aktive i denne prosessen.",24.01.2024,Kommune
Askøy kommune,"Askøy kommune slutter seg til utvalgets vurderinger og konklusjoner. Departementet har fremlagt en god utredning om hva som kan gjøres for å bli et lavutslippssamfunn. Den skisserer at “Et tydelig politisk signal om omstilling vil gi større forutsigbarhet for alle aktører og legge til rette for en gradvis endring. For at et slikt signal skal være troverdig, må det følges opp med helhetlige politikkpakker og tilhørende virkemidler”, jf side 186 i kapittelet “Tempo og tid for en omstilling som haster”. Askøy kommune gjør oppmerksom på at det må fremlegges verktøy som gir likebehandling i kommunene. Dersom kommunen vurderer alle tiltak i samsvar med sjekklisten som utvalget har lagt frem som et verktøy og for øvrig kun gjør beslutninger i samsvar med målet for 2050, kan dette føre til negative reaksjoner fra enkelte. Eksempelvis kan en kommune som ikke fører en restriktiv transport- eller utbyggingspolitikk få lokal fremgang på kort sikt på bekostning av andre kommuner. Motsatt kan det også ”straffe seg” for en kommune å ha og gjennomføre en politikk som samsvarer med klimautvalgets innspill til vegen mot lavutslippssamfunnet. Utvalget er også inne på dette, men Askøy kommune savner en tydeligere avklaring rundt hvordan man faktisk skal unngå dette. Videre skriver utvalget i utredningen blant annet at «alle kommuner bør revidere kommuneplanens arealdel og vedtatte reguleringsplaner som er eldre enn fem år for å ta ut områder avsatt til ulike former for utbygging, men som ikke tar nødvendig hensyn til klima-og miljømålene. Tilsvarende bør vedtatte samferdselsprosjekter som enda ikke er gjennomført være gjenstand for en «prosjektvask», slik at nedbygging av karbonrike områder og verdifull natur begrenses vesentlig.» Dette forutsetter at den enkelte kommunen har vilje, kapasitet, ressurser og ser seg tjent med å gjennomføre et slikt svært omfattende prosjekt dette vil være. Askøy kommune stiller spørsmål ved realismen i dette, og i så fall, hvordan utvalget eller departementet ser for seg at kommuner med begrensede ressurser rent praktisk skal klare å gjennomføre dette, samt hva som vil være konsekvensen av å ikke gjennomføre eksempelvis nevnte planvask. Både i presentasjonen av utredningen, i selve utredningen og i bilagene til NOU 2023: 25, er det vist til at det er et tydelig behov for å styrke fagmiljøene innen naturforvaltning og arealplanlegging. For at kommunene, som har det tyngste ansvaret for arealpolitikken som en vesentlig faktor inn i omstillingsprosessen, skal være i stand til å kunne gjøre informerte og riktige valg, så må kommunene også få nok ressurser til dette i form av særlig styrkning av bemanningen i fagetatene. En slik tilførsel av nødvendige ressurser for å løse utfordringene der hvor de faktisk eksisterer, er et viktig virkemiddel.Askøy kommune stiller seg derfor bak utvalgets anbefaling om at kommunene må gis ressurser til å levere på oppgaven, jf utredningen side 239.Askøy kommune vil videre påpeke at det er stor usikkerhet knyttet til hvordan økonomiske virkemidler for å nå lavutslippssamfunnet vil utvikle seg. Utvalget peker på ulike løsninger. Det blir i hovedsak vist til positive virkemidler der en belønnes for ønsket adferd. Men i en fremtidig situasjon så er det ingen garanti for at en ikke tar i bruk negative økonomiske sanksjoner, der kommunene får mindre tilskudd for negative beslutninger/konsekvenser ift lavutslippssamfunnet. Dersom for eksempel inntektssystemet i kommunene blir endret, kan det være risiko for at kommunens beslutninger som virker økonomisk rasjonelle, men med fremtidige endringer kan være svært ulønnsomme. Eksempel på en slik risiko kan være både å unngå teknologi eller tiltak nå, på grunn av anstrengt økonomi i dag, men som blir langt mer kostbare for kommunene i fremtiden. Samtidig er det Askøy kommune sin erfaring i mange saker, at anvendelsen av prinsippet om at forurenser betaler, jf eksempelvis utvalget i kapittel 15 om karbonprising, har begrenset praktisk effekt. I kapittel 13, om utvinning av metaller og mineraler, vises det til at “for å unngå at dette fører til tap av natur og andre uønskede miljøkonsekvenser må regelverket være i forkant av utviklingen”. Askøy kommune er enig i dette, men det er viktig at regjeringen og Stortinget går foran med effektive og tydelige virkemidler og politikk for at kommunene på best mulig måte skal kunne følge opp målene i NOU 2023:25. Det er også verdt å nevne at det bør være en selvfølge at barn og unge også får en plass ved bordet og både får reell anledning til å medvirke, og også erfare at det nytter å engasjere seg, når viktige beslutninger tas som påvirker deres fremtid, jf. utredningen side 67 med henvisning til rapporten fra Klimautvalget Ung.",29.01.2024,Kommune
"Atle Guttormsen, Espen Haug og Øystein Sjølie",,28.02.2024,
Bergen INP,"1. Bergen INP mener at skogen må regnes med i CO2-regnskapet, slik som i EU. Norske skoger tar opp 47 prosent av det samlede karbonutslippet, ifølge SSB. Norske skoger hadde et opptak av CO2-ekvivalenter på 23,3 millioner tonn i 2019, viser tall fra Miljødirektoratet. Til sammenligning ble det i 2020 i alt sluppet ut 49,3 millioner tonn CO2-ekvivalentar i Norge, viser statistikken «Utslipp til luft». De siste 30 årene har karbonlagring i skog økt med 43 prosent i Norge. Inkludert norskekystens tareskog er vi da allerede klimanøytrale i forhold til 2050-målet. Klimautvalget skriver: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.» Begrunnelsen for å ikke inkludere skogen har altså med ambisjonsnivået å gjøre. Det mener vi er et merkelig argument, særlig når man tar med at utslippskutt blir dyrere jo renere energimiksen i landet er. Prisen for å ha et høyt ambisjonsnivå er altså veldig høy. Og merk altså at hvis Norge hadde gjort som EU og tatt med skogen i CO2-regnskapet, hadde vi allerede vært klimanøytrale i forhold til 2050-målet, dvs. at vi allerede ER et lavutslippssamfunn pr. i dag. 2. Det blir feil å peke på Norges manglende utslippskutt etter 1990 i forhold til land som på det tidspunktet hadde mye kullkraft i energimiksen sin, og som fortsatt har det. Norge har verdens nest reneste energimiks etter Island. 3. To mye benyttede uttrykk i politikken er «kost-nytte» og «samfunnsøkonomisk forsvarlig.» Dagens satsing på og prioritering av klimatiltak, kommer ikke inn under noen av disse begrepene, som er helt fraværende i klimasaken. Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene. 4. Manglende økonomiske og samfunnsmessige konsekvensanalyser. Utvalget kommer med mange forslag for å oppfylle klimamålene i perioden frem mot 2050. Disse forslagene ville ført til store endringer i samfunnet vårt, med svekket økonomi og merkbart lavere levestandard. Men til tross for det, kommer ikke utvalget med noen økonomiske eller samfunnsmessige konsekvensanalyser av tiltakene, med henvisning til at det ikke er deres mandat. Bergen INP mener at det burde ha vært med i rapporten, fordi anbefalingene til utvalget får så drastiske konsekvenser. 5. En av anbefalingene som blir presentert i rapporten er å fase ut petroleumsvirksomheten i Norge med mål om å «ligne mer på vestlige økonomier uten olje- og gassresurser». Dette vil få en dramatisk effekt på økonomien. Ja, rapporten mangler fullstendig økonomiske og samfunnsmessige konsekvensanalyser, og utvalget bare viser til at det ikke er deres mandat. Det å peke på en rekke tiltak som får store konsekvenser, og samtidig utelate konsekvensanalyser, holder ikke. Her er iveren etter å bli et lavutslippssamfunn tydelig, koste hva det koste vil, bokstavelig talt. I tillegg sikrer petroleumsvirksomheten vår EU renere energi enn hva de ellers ville ha hatt. Vi erstatter brunt kull med renere norsk gass. Vi er faktisk EUs største leverandør av utslippskutt. Om norsk gass skulle blitt erstattet av kull, ville EUs utslipp ha økt med 330 millioner tonn CO2 pr. år, som er 12% av EUs utslipp, med en kvoteverdi på godt over 300 milliarder kroner, uten å ta oss betalt. Vi er et stabilt demokrati. I tillegg til å bidra til utslippskutt, er vi også en trygg gassleverandør for EU. Reduserer vi letevirksomheten vår, så reduserer vi også muligheten for eksport. Norge har i tillegg en av verdens reneste petroleumsvirksomheter med minimalt med fakling, som, hvis den hadde forsvunnet, hadde blitt erstattet med mindre rene virksomheter. Og vi må huske på at petroleumsvirksomheten er motoren i den norske økonomien. Den sysselsetter mange, og sørger for enorme inntekter til statskassen, som vi rett og slett ikke har en erstatning for. Dette vil få enorme konsekvenser for samfunnet, men det blir det altså sett helt bort fra. Det er bekymringsfullt. Det er økonomisk ikke tilrådelig å legge opp til å avvikle petroleumsvirksomheten vår, som Klimautvalget går inn for. Og etterspørselen etter olje og gass er ikke redusert på verdensbasis, og ligger heller ikke an til å bli det i uoverskuelig fremtid. Av all energibruk i verden, utgjør fossil energi 80 %. Det Internasjonale Energibyrået (IEA) sier at til tross for ambisiøse mål om utslippskutt, vil verdens oljeetterspørsel frem mot 2040 øke med 12 %, og at verden vil trenge 70 millioner fat olje pr. dag i 2040. Vi må også huske på at olje er mye mer enn bare til energi. Det blir brukt til asfalt, plast, til produksjon av byggematerialer, klær osv. Og hva skal vi da erstatte verdens reneste olje med? Å foreslå å fase ut olje- og petroleumsvirksomheten, som Klimautvalget gjør, er etter Bergen INPs mening uklokt og inkonsekvent. Virksomheten bør i stedet utvikles. 6. Det er også viktig å se Norge i en global sammenheng. Norges samlede utslipp er 50 millioner tonn CO2 pr. år. Det er forsvinnende lite, spesielt sammenlignet med Kina, som nå har passert Norge i utslipp pr. person med Kinas 8 mot Norges 7,5 tonn CO2 pr. innbygger pr. år. Til saman blir det hele 10 milliarder tonn CO2 pr. år, og Kina skal slippe ut enda mer i årene som kommer, i henhold til Parisavtalen, der de har meldt inn at dei skal øke sine utslipp med 450 % frem til 2030. Allerede per i dag står Kina alene for 30% av verdens beregnede utslipp (FN). Uansett hva vi gjør her i landet, vil det få null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene. 7. Elektrifisering er både dyrt og unødvendig, og ren symbolpolitikk. Energi som vi trenger til andre ting blir sløst vekk til å elektrifisere bil- og båttrafikk, samt sokkelen. Et konkret eksempel er elektrifiseringa av gassanlegget på Melkøya, som vil støvsuge Finnmark for kraft og føre til at ny industri får nei av Statnett til å etablere seg. Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her. Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene. Rent beredskapsmessig blir også samfunnet mer sårbart når alt er avhengig av elektrisitet. DSB sin nye anbefaling er å klare seg inntil 7 dager uten strøm. Med hus som ikke har andre energikilder enn elektrisitet, blir det f.eks. vanskelig å sikre oppvarming. Og elektriske biler går jo også tom for strøm. Uten mulighet for lading blir de da stående. Elektrifisering av brøyting og annet vil kreve store investeringer i materiell og ladeinfrastruktur. Penger som f.eks. kunne blitt brukt til å vedlikeholde veinettet. Bare i Vestland er etterslepet på vedlikehold av vei på 16 milliarder. I stedet blir pengene slust inn i klimatiltak som ikke monner. 8.Vindkraft er ikke løsningen. Det er viktig å huske på at vindkraft IKKE er utslippsfritt. Det er det ingen ting som er. Finske forskere ved LUT Universitet, et ledende universitet innen forskning på klimatiltak og bærekraft, har funnet ut at 90% av CO2-innsparingen til vindturbiner på land gjennom driftsperioden, beregnet til 25 år, forsvinner bare ved utvinning og foredling av de sjeldne jordmetallene. Og da har de ikke regnet på CO2-utslipp knyttet til utbygging, drift, riving og avfallshåndtering. Det kommer i tillegg. I tillegg er vindkraft svært arealkrevende, og reduserer naturens evne til å binde CO2, spesielt der de er anlagt i myrområder. Når man så legger til at det er forurensende, med både fare for lekkasje av hydraulikkolje og avskalling av belegget på vingene, som bl.a. inneholder giften bisfenol A, ser man tydelig at klima trumfer miljø og natur. s. 81 i rapporten blir det lagt til grunn en forventning om at prisen på flytende havvind vil bli redusert fra 117 øre pr. kWh i 2021 til 68 øre pr. kWh i 2030. Dette anslaget er altfor lavt. F.eks. har enorme økninger i kostnader veltet økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om en subsidie på 2 kr pr. kWh for å gå videre med satsinga. Det er jo milevidt unna både 117 øre og 68 øre. 9. Sosioøkonomiske forskjeller vil øke. EUs nye bygningsenergidirektiv, «Energy Performance of Buildings Directive», omhandler energieffektivisering av boliger med mål om å bli et nullutslippssamfunn innen 2050. Da skal alle boliger ha energiklasse A. Det er ikke usannsynlig at det vil koste mellom en halv og halvannen million kroner å oppgradere en bolig, og denne regningen ender hos boligeieren. For folk som har lite å rutte med, kan det ende med at de må selje boligen, da de ikke har råd til å gjøre denne oppgraderingen. Utvalget skriver også at lave energipriser ikke skal være et hovedmål for energipolitikken, men at prisene i stedet må reflektere samfunnet sine kostnader ved å skaffe ny kraft til veie. Til tross for at utvalget sier at «høye kraftpriser kan ramme enkelte husholdninger hardt», så fraråder utvalget «å gjøre lave kraftpriser til et hovedmål i energipolitikken». Disse føringene om at klimahensyn skal gå foran vil gå ut over norsk næring og industri, og effekten av høye kraftpriser vil være negativt for bedrifter så vel som privatpersoner, og vil føre til at de sosioøkonomiske forskjellene vil øke.",23.02.2024,Forening
Bergen kommune,Vedlagt følger Bergen kommunes høringsuttalelse som pdf.,02.02.2024,Kommune
Besteforeldrenes klimaaksjon,"KLIMAUTVALGETS HOVEDANBEFALINGER BESTEFORELDRENES KLIMAAKSJON (BKA) KOMMENTARER Utvalget mener at... ... og foreslår derfor at:  1 ...alle beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050. Norsk klimapolitikk må vektlegge varig omstilling til nullutslipp og tempoet i omstillingen må økes. a. Norges klimamål for 2050 presiseres til å innebære reduksjon i utslippene fra norsk territorium med 90 – 95 prosent sammenlignet med 1990, uten at utslipp og opptak fra sektoren for skog og annen arealbruk er regnet inn. b. det settes egne klimamål for utslipp, opptak og lagre av karbon i sektoren for skog- og arealbruk. Målene ses i sammenheng med nasjonale mål for naturmangfold og internasjonale forpliktelser for natur. c. omstillingen til et lavutslippssamfunn bygges på at eksisterende utslipp skal fjernes eller reduseres kraftig gjennom redusert aktivitetsnivå, endret atferd og bruk av nullutslippsteknologi. d. utvikling og implementering av teknologi for direkte fangst av CO2 fra luft er viktig, men må ikke legges til grunn som et alternativ til å redusere utslippene. e. det utvikles politikk for omstilling i jordbrukssektoren utover dagens ambisjoner. f. det utarbeides en strategi for sluttfasen av norsk petroleumsvirksomhet, og at denne legges frem for Stortinget så raskt som mulig. Utvalget tilrår at det ikke gis ytterligere tillatelser til leting, utvinning (PUD), eller anlegg og drift (PAD) inntil en slik strategi er ferdigstilt. Ad a – e: BKA er enig med utvalgets anbefalinger Ad f: BKA skulle ønske at utvalget brukte enda tydeligere språk ift. hvilke begrensninger det anbefales å legge på oljeutvinning (PUD) og anlegg og drift (PAD), helst med eksempler, slik at mottaker ikke er i tvil om hva som menes.  Forslag til tydeliggjøring i teksten: - Alle tiltak for utvidelse eller forlengelse av norsk produksjon av olje og gass må settes på vent/stoppes - Avvikle støtteordningene til oljenæringa, avvikle subsidier, snu statlig støtte fra fossil til fornybar energiproduksjon. 2 ...all politikk og alle beslutninger må ta utgangspunkt i at alle ressurser er knappe. a. all økonomisk aktivitet må skje innenfor planetens tålegrenser og økonomien må bli mer sirkulær. b. løsninger som reduserer bruken av knappe ressurser som kraft, areal og mineraler og metaller prioriteres. c. det innføres sterkere virkemidler for energieffektivisering samtidig som produksjonen av fornybar energi økes for å ha tilgang på tilstrekkelig energi til å erstatte fossil energi. d. lave energipriser ikke settes som hovedmål for energipolitikken. Energiprisene må reflektere samfunnets kostnader ved å skaffe ny kraft tilveie. e. tiltak som reduserer etterspørselen etter transport prioriteres, både når det gjelder transport av varer og av personer. f. biomasse, som er en knapp ressurs, prioriteres til andre formål enn energi. g. aktiviteten i petroleumsvirksomheten reduseres ut over forventet aktivitetsnivå frem mot 2050, for å unngå at sektoren legger beslag på knappe ressurser som kraft og kompetanse, og dermed vanskeliggjør omstillingen til et lavutslippssamfunn. Utvalget anbefaler permanent stopp i letevirksomhet uten direkte tilknytning til eksisterende infrastruktur, og at det ikke besluttes bygging av ny infrastruktur som binder oss til utslipp frem mot og forbi 2050. h. kraft fra land som utslippsreduserende tiltak som hovedregel unngås. Ad a – b: BKA er enig med utvalgets anbefalinger. Det betyr i klartekst: Forbruket i rike land må kuttes drastisk (- kanskje ned på nivå med forbruket på 1990-tallet?). Ad c: BKA ønsker å understreke at når det gjelder fornybar energi-produksjon, så bør de «lavthengende frukter» stimuleres kraftig før man bygger ut nye anlegg som tar store naturarealer, både på land og i sjø. Med lavthengende frukter menes her oppgradering og varsom utvidelse (O/U) av eksisterende vannkraftverk og utnyttelse av omgivelsesvarme (varmepumper) og geotermisk energi, anslått totalt potensiale på 40-50 TWh. I tillegg kan man hente ut minst 30 TWh fra ENØK-tiltak fram mot år 2050. Ad d – h: BKA er enig med utvalgets anbefalinger 3 ...arealpolitikken må begrense tap av natur og bidra til bevaring av naturens karbonlagre a. nedbygging av naturlige arealer begrenses vesentlig og at det legges tydeligere og mer bindende nasjonale rammer for bruken av arealer. b. det nasjonale vernet av økosystemer økes. c. det utvikles bindende, helhetlige planer for arealene til havs. Ad a: BKA er enig i prinsippene. Men vi har et konkret forslag som kan gjøre vernet enklere, om det blir gjennomført: Forslag fra BKA: Vi foreslår at det settes ned et offentlig utvalg som får som oppgave å vurdere om prising av natur-forbruk er en vei å gå. I et land med markedsøkonomi vil en slik pris redusere og styre forbruket av natur i forbindelse med utbygging av veier, vindparker, industri/næring, fritidsbebyggelse mm. Prisen for restaurering av natur kan være en indikator for prisnivået. Ad b og c: BKA støtter utvalgets konklusjoner 4 ...det må koste mer å slippe ut. a. prising av utslipp tas i bruk så langt mulig, og det utarbeides en forpliktende opptrappingsplan for karbonprisen også etter 2030. b. andre virkemidler som regulatoriske og pedagogiske virkemidler tas i bruk når karbonprising ikke er tilstrekkelig, mulig eller effektivt. c. vurdere å bruke inntekter fra kvotesalg og midler til CO2-priskompensasjonsordningen til omstilling mot nullutslipp i de kvotepliktige virksomhetene. d. uønskede fordelingseffekter i hovedsak håndteres gjennom skattesystemet og velferdsordninger. Ad a-d: BKA er enig i utvalgets konklusjoner.  Kommentar (spesielt til pkt. d): For å få fortgang i prosessen med karbonprising, foreslår BKA at det settes ned et utvalg som ser på hvilke muligheter Norge har for å innføre et skattesystem a la Karbonavgift til Fordeling (KAF), slik British Columbia i Canada har gjort. Da vil alle varer få en avgift/skatt som gjenspeiler karbonavtrykket til varen. Avgiftene utbetales etterpå av staten flatt til landets innbyggere (fordeling), og da får storforbrukere prosentvis minst. 5 ...det må være en bred tilnærming til virkemiddelbruk hvor juridiske, økonomiske og pedagogiske virkemidler benyttes a. det legges vekt på at virkemidlene i klimapolitikken er forutsigbare og reduserer uønsket stiavhengighet. b. virkemidler kombineres for å gi rask omstilling og økt oppslutning om klimapolitikken. c. juridiske virkemidler som krav, påbud og forbud i større grad tas i bruk, og at det løpende vurderes om det er hensiktsmessig å varsle fremtidig forbud av utslipp fra ulike kilder. d. lovverket prioriterer klimahensyn gjennom krav om å vurdere klimaeffekt eller vektlegge klimahensyn. e. det alltid vurderes om andre virkemidler som offentlige anskaffelser og pedagogiske virkemidler kan være effektive. Ad a-e: BKA støtter konklusjonene. Kommentar: Hvis KAF ble innført (omtalt i forrige punkt), ville sannsynligvis mange av utfordringene under dette punktet ha blitt løst: Markedsmekanismene ville ha løftet fram klimamessig gode produkter, prosesser, transport ol. «automatisk», mens de med store utslipp ville prise seg ut. 6 …planer og beslutningssystemer må ta utgangspunkt i at Norge skal være et lavutslippssamfunn i 2050 a. Norge etablerer et styrket styringssystem for klimaomstilling som bidrar til at målene blir nådd. b. alle sentrale styrings- og politikkdokumenter som de årlige budsjettdokumentene, Nasjonal transportplan og Perspektivmeldingen skal ta utgangspunkt i klimamålene. c. det legges frem helhetlige klima- og energiplaner for Stortinget hvert annet år, og at det søkes brede og ambisiøse klimaforlik. d. den samiske befolkningen involveres bedre i offentlige beslutninger om klimapolitikk. e. det etableres et klimapanel som skal bidra til et faglig grunnlag for klimapolitikken og til å identifisere muligheter og utfordringer. f. kommunene får et tydelig og lovfestet ansvar for å bidra i omstillingen til et lavutslippssamfunn, og staten må legge til rette for at kommuner kan føre en ambisiøs klimapolitikk. g. det gjennom samarbeid og dialog mellom arbeidsgiversiden, arbeidstakersiden, utdanningssektoren og politiske myndigheter tas en strukturert tilnærming til etter- og videreutdanning for å møte lavutslippssamfunnets kompetansebehov. Ad c: BKA foreslår: Forut for energiplanene må det utarbeides nøytrale oversikter/tabeller som inneholder oversikter over energikilder, energipotensialer, arealbelastning (dekar/GWh), CO2-utslipp pr energienhet (kg CO2/kWh), miljøpåvirkning mm. Da først kan politikerne ta de riktige beslutningene/valgene ift. klimaveien videre. NVE er kanskje den beste etaten for denne oppgaven? Ad e: BKA understreker viktigheten av å opprette et nasjonalt klimapanel, ref. kap. 18.1 s. 327. Rådene panelet gir kan bidra som grunnlag inn i de politiske beslutningene. Et klimapanel bør være tverrfaglig sammensatt slik at ulike faglige perspektiver ivaretas Ad de andre punktene: BKA er enig 7 ...det på en mer systematisk måte må tas hensyn til hvordan norsk politikk virker på andre lands mulighet til omstilling. a. Norge øker innsatsen for reduserte utslipp i andre land. Denne innsatsen må komme i tillegg til oppfyllelse av Norges klimamål. b. det etableres et nasjonalt mål om å redusere utslipp av klimagasser i andre land fra forbruk i Norge i samsvar med målene i Parisavtalen. c. det vurderes hvordan Norge kan inkludere utslipp fra utenriks luftfart og sjøfart knyttet til Norge i de norske, territorielle klimamålene. d. handelspolitikken utvikles som verktøy i overgangen til et lavutslippssamfunn og en sirkulær økonomi. Ad a-d: BKA er enig i målsetningene, men vi understreker også viktigheten av at Norge ikke må se på bare direkte nasjonale utslipp, men også de vi frembringer i andre land via de varene vi kjøper derfra eller selger til dem (indirekte utslipp). Virksomheter kan dokumentere disse utslippene med en metode beskrevet i: https://www.klimapartnere.no/metode-for-klimaregnskap/ Se scope 3 i GHG-protokollen (Greenhouse Gas Protocol). Derfor mener BKA at det må sies tydeligere at det generelle forbruket til den rike del av verden må reduseres for at målene skal kunne nås. Verden totalt bruker nesten dobbelt så mye av fornybare ressurser som kloden tåler, og vi i Norge bruker årlig nesten 4 ganger så mye som folketallet skulle tilsi. Dette overforbruket plikter myndighetene til å gjøre kjent for folk. Og det er en stor og viktig oppgave for myndighetene. Norge må også øke bistanden til utvikling av fornybar infrastruktur i fattige land i stedet for en fossil infrastruktur som låser dem langvarig til økende utslipp av klimagasser og forurensning. 8 ...Norge er avhengig av fortsatt tett samarbeid med EU om klimapolitikken. a. Norge fortsetter klimasamarbeidet med EU, og deltar i EUs klimaregelverk frem mot 2050. b. EUs regelverk for omstilling gjennomføres i et høyere tempo Ad.a-b: BKA støtter innspillene Tilleggskommentar: Regjeringen vil at kvotekjøp skal bidra til at Norge blir klimanøytralt innen 2030 (55 % utslippskutt). EU skal avvikle sitt kvotesystem i tiden mot 2050, og det betyr at Norge må kjøpe kvoter i andre land. Men legitimiteten til norsk klimapolitikk kan ikke bygge på kvotekjøp fra udemokratiske regimer, f.eks. Usbekistan, slik det er gjort avtale om. BKA forventer at regjeringen etterlever Hurdalserklæringa og tar utslipp hjemme også i kvotepliktig sektor. Vi håper våre kommentarer og innspill bidrar til å forsterke det utmerkede arbeidet til Klimautvalget. Besteforeldrenes klimaaksjon ønsker å bidra til å gjøre klimautvalgets anbefalinger kjent for offentligheten. Rapporten fortjener den oppfølging fra regjeringen som er nødvendig for at Norge skal bli et lavutslippssamfunn i 2050. Dato: 25.01.2024 På vegne av Besteforeldrenes Klimaaksjon Fornybargruppa Ola Dimmen (leder) Liv Marit Henriksen Håkon Kryvi Harold Leffertstra Kjell H. Sivertsen Sign sign sign sign sign VEDLEGG   TILLEGGSKOMMENTARER Kan det være noen tallfeil i rapporten?  Fig 5.1 på s 93 tyder på at energiforbruket i Norge per innbygger i 2022 var ca. 95 000 kWh, 2-3 ganger så høyt som i andre europeiske land. Hvis vi regner med 5,4 mill innbyggere blir det et totalt energiforbruk på ca. 513 TWh. Denne verdien avviker mye fra boks 5.1. på s. 94: Den totale energibruken i Norge, inkludert sokkelen, var i 2021 på 326 TWh.- Kan det være forbruket oppgitt i figur 5.1 (oppgitt kilde: Our World in Data, 2023) er for høyt?  Det som figur 5.4. viser er et anslag for forbruk av kraft på 185 TWh (Statnett lav) og 230 TWh for DNV GL (2021). Verdien 269 TWh kan ikke avleses i figuren, men verdien 269 TWh er imidlertid å finne i tab. 10.4 på s. 118 i Energikommisjonens rapport («Mer av alt -raskere», 2023), men da for produksjon av kraft i 2050. Kan det være en forveksling her?",29.01.2024,Forening
"Besteforeldrenes klimaaksjon, samferdselsgruppa","Høringsuttalelse til KLIMAUTVALG 2050Pressemelding NOU 2023:25 Omstilling til lavutslipp - Veivalg for klimapolitikken mot 2050 Ros til Klimautvalg 2050 Besteforeldrenes klimaaksjon startet som nettverk i 2006 og ble stiftet som forening i 2012. Vårt formål lyder slik: BKA er en tverrpolitisk organisasjon som setter framtida for barn og unge først. Vi støtter de unge i deres kamp for et levelig miljø på kloden. Den menneskeskapte globale oppvarmingen er en etisk og eksistensiell utfordring, et spørsmål om rettferdighet mellom generasjonene og global solidaritet.Som forening med mange år frivillig innsats for å bevare et normalt klima på kloden er vi glade over rapporten fra Klimautvalget 2050. Dette var svært etterlengtet hos oss, og vi håper at mange flere innser hvor viktig utvalgets oppfordringer er, især for alle våre etterkommere og for naturen som helhet. Vi støtter fullt Martin Skanckes uttalelse: «Omstilling til lavutslipp handler om mer enn utslipp. Omstilling til lavutslipp innebærer en bred samfunnsomstilling som må starte nå.» Et viktig steg videre i Transport og Mobilitet Nå kommer vi med en oppfordring som går et viktig steg videre enn det som er skissert i Utvalgets kapittel 8. Transport og Mobilitet. Dette området er den største kilden til klimagassutslipp i Norge. Likevel ser det ut til at få ser løsningen som så å si ligger oppe i dagen: tog! Vi har satt oss grundig inn i saken og forstår ikke hvorfor norske myndigheter ikke for lengst har satset på det sporet som flere land i Europa og EU satser stort på som del av The European Green Deal: høyhastighetsbaner. Besteforeldrenes klimaaksjon ønsker en nyorientering av den nasjonale transportpolitikken, med moderne baner som ryggraden i et bærekraftig og effektivt transportsystem.Hovedlinjer i vårt synTransport er den største kilden til klimagassutslipp i Norge. Besteforeldrenes klimaaksjon (BKA) mener at vi trenger en radikal nyorientering av transportsektoren. Vi anbefaler sterkt å bygge et nettverk av moderne høyhastighetsbaner over hele Norge, inkludert Nord-Norge, og videre til våre naboland, i et konsept tilpasset norske forhold og behov.For å oppnå størst mulig klima-, energi- og miljø- og øvrige samfunnseffekter ønsker vi primært høyhastig­hetsbaner i et flerbrukskonsept for langdistanse-, regional- og godstrafikk slik bl.a. Norsk Bane og Deutsche Bahn International har anbefalt. Det vil fjerne et stort antall energikrevende og forurensende transporter med fly, trailer og bil, og overføre dem til bærekraftige og konkurranse­dyktige baner.Da snakker vi om jernbaner for høy fart, rundt 250 - 300 km/t i persontrafikken, ca. 2 ½ time mellom Oslo og de større byene, om dobbeltspor, mange stasjoner i et skiftende stoppe­mønster og samtidig tilrettelagt for saktere godstog gjennom mange forbikjøringsmuligheter for raskere persontog.Reduserte reise- og frakttider gir større markedsandeler og høyere inntekter for togene enn i dag. Samtidig reduseres driftsutgiftene når tog og personalet kan gjøre jobben på halve til en tredjedel av tiden togene bruker i dag. Sammen kan det gi positiv økonomi for togdriften, uten offentlige tilskudd.Banene vil i tillegg styrke samfunns- og næringsutvikling både i by og land. Fly derimot, har ikke stopp underveis og fungerer veldig sentraliserende. Fly genererer dessuten mye ekstra transport til/fra flyplassene, ofte i motsatt retning av reisemålet.Transport i Norge bruker store mengder energi. Jo mer som skal over til fornybar drift, desto mer må vi tenke energieffektivitet. Med dagens transportmiddelfordeling vil, ifølge Miljødirektoratet, behovet for fornybar kraft innen transportsektoren øke fra 2 TWh i dag til 60 TWh i 2050 i et scenario med trafikkvekst og til 44 TWh i et scenario med nullvekst. Dette som følge av innfasing av batteri-elektriske løsninger og produksjon av avansert biodrivstoff, hydrogen, ammoniakk og syntetisk drivstoff[1]. Det fremstår som både urealistisk og skremmende med tanke på de naturinn­grepene, klimautslippene og kostnadene for øvrig det vil medføre. Da må man jo slå alarm! Hvor skal vi få all den kraften fra? Dette vil jo kreve så store mengder ny kraft at dagens vindmølleparker kommer til å fremstå som bagateller!Dette er definitivt enda et argument for å satse for fullt på tog, og en overføring av mest mulig transport og mobilitet fra vei og luft til bane. Tog bruker svært lite energi sammenlignet med andre transportmidler for samme transportmengde. Moderne tog på elektrisk kraft gir nesten ingen klimagassutslipp. Overført trafikk fra fly, trailere og biler til moderne baner vil redusere energibruken innen samferdsel med flere TWh årlig og klimautslip­pene med flere millioner tonn CO2 -ekvivalenter årlig. Jernbane er også meget arealeffektiv. Dobbelt­sporet bane trenger bare halve bredden og har mangedoblet kapasitet i forhold til en firefelts motorvei.Høyhastighetsbaner har vært lite vurdert i anderledeslandet Norge. I EU har man som mål å doble persontrafikken på høyhastighetstog innen 2030, triple den innen 2050, og doble godstrafikken innen 2050[2]. BKA ønsker at et nett av moderne jernbaner skal danne ryggraden i et nytt og bærekraftig norsk samferdselssystem. På denne måten klarer vi å komme nær nullutslipps transport i 2050.Hva med dagens norske jernbane?Dagens norske jernbane er 94 % enkeltsporet, ofte ras- og flomutsatt, med dårlig undergrunn. Den er bratt og svingete, noe som gir økt energibruk, men redusert hastighet og lastekapasitet. Flere strekninger har også sprengt kapasitet for både gods- og persontog, Bane NOR må derfor nå avvise operatører som vi kjøre flere tog[3]. Og skal man ha dobbeltspor, er det ikke bare å legge et nytt spor ved siden av det gamle. Det som kalles «oppgradering» til dobbelt­spor i InterCity-området er derfor ikke gjenbruk av en eneste meter bane. Alt bygges nytt.Og når man først bygger nytt, er det viktig å bygge banene mest mulig konkurransedyktig. Jo mer overført trafikk, desto bedre miljøeffekt, markedsandel, inntekt og driftsøkonomi.Dagens norske jernbanenett har dessverre verken attraktivitet eller kapasitet for å spille noen større rolle i lavutslippssamfunnet. Skal Norge som lavutslippssamfunn dra nytte av jernbanens mange fordeler for klima, miljø og samfunnsutvikling, må det bygges nytt. Samferdselsgruppa i BKA mener fordelene med dette vil mer enn veie opp for ulempene. Vi er også kjent med høringsuttalelsen til Lyntogforum og støtter denne. Vei ut av uføretVi ser det ikke som sannsynlig at folk i Norge frivillig kommer til å redusere sin mobilitet nevneverdig. Å tvinge dem til det ser ikke ut til å være attraktivt for noen politisk parti. Og transport av varer over landet kan vi ikke unnvære.Da er den beste løsningen å by på et alternativ som mange vil ønske velkommen! Fordelene med høyhastighets­baner vil mer enn veie opp for ulempene. Det gjelder både økonomi, naturbruk, miljø og forurensning og i aller høyeste grad: utslipp av klimagasser. Dette er i samsvar med europeisk samferdsels- og klimapolitikk.Utredningene fra Deutsche Bahn International i perioden 2008 – 2012 konkluderte med store, positive miljø- og samfunnsgevinster for norske høyhastighetsbaner i et flerbrukskonsept for langdistanse-, regional- og godstrafikk. I 2023 engasjerte Norsk Bane spanske Sener til en ny og oppdatert utredning av i første omgang Oslo – Bergen/Haugesund/Stavanger, også kalt Vestlandsbanen over Haukeli. Utredningen blir ferdig i løpet av våren 2024. Vi anbefaler å se på hva Sener kommer med. Vi håper den vil inspirere til ”en bred samfunnsomstilling som må starte nå” på dette viktige samfunnsområdet.Besteforeldrenes klimaaksjonSamferdselsgruppaTorstein Fjeld, leder[1] S. 28 i transportetatenes «Svar på utredningsoppdrag til Nasjonal transportplan 2025-2036, 22. januar 2023 »[2] https://www.regjeringen.no/no/aktuelt/eu-kommisjonen-legger-fram-ny-transportstrategi/id2791631/https://www.tog24.no/ny-studie-europa-skal-vinne-klimakampen-med-hoyhastighetstog/[3] https://www.nrk.no/norge/fulle-linjer_-her-er-det-ikke-plass-til-flere-tog-1.16475591 Hovedlinjer i vårt synTransport er den største kilden til klimagassutslipp i Norge. Besteforeldrenes klimaaksjon (BKA) mener at vi trenger en radikal nyorientering av transportsektoren. Vi anbefaler sterkt å bygge et nettverk av moderne høyhastighetsbaner over hele Norge, inkludert Nord-Norge, og videre til våre naboland, i et konsept tilpasset norske forhold og behov. For å oppnå størst mulig klima-, energi- og miljø- og øvrige samfunnseffekter ønsker vi primært høyhastig­hetsbaner i et flerbrukskonsept for langdistanse-, regional- og godstrafikk slik bl.a. Norsk Bane og Deutsche Bahn International har anbefalt. Det vil fjerne et stort antall energikrevende og forurensende transporter med fly, trailer og bil, og overføre dem til bærekraftige og konkurranse­dyktige baner. Da snakker vi om jernbaner for høy fart, rundt 250 - 300 km/t i persontrafikken, ca. 2 ½ time mellom Oslo og de større byene, om dobbeltspor, mange stasjoner i et skiftende stoppe­mønster og samtidig tilrettelagt for saktere godstog gjennom mange forbikjøringsmuligheter for raskere persontog. Reduserte reise- og frakttider gir større markedsandeler og høyere inntekter for togene enn i dag. Samtidig reduseres driftsutgiftene når tog og personalet kan gjøre jobben på halve til en tredjedel av tiden togene bruker i dag. Sammen kan det gi positiv økonomi for togdriften, uten offentlige tilskudd. Banene vil i tillegg styrke samfunns- og næringsutvikling både i by og land. Fly derimot, har ikke stopp underveis og fungerer veldig sentraliserende. Fly genererer dessuten mye ekstra transport til/fra flyplassene, ofte i motsatt retning av reisemålet. Transport i Norge bruker store mengder energi. Jo mer som skal over til fornybar drift, desto mer må vi tenke energieffektivitet. Med dagens transportmiddelfordeling vil, ifølge Miljødirektoratet, behovet for fornybar kraft innen transportsektoren øke fra 2 TWh i dag til 60 TWh i 2050 i et scenario med trafikkvekst og til 44 TWh i et scenario med nullvekst. Dette som følge av innfasing av batteri-elektriske løsninger og produksjon av avansert biodrivstoff, hydrogen, ammoniakk og syntetisk drivstoff[1]. Det fremstår som både urealistisk og skremmende med tanke på de naturinn­grepene, klimautslippene og kostnadene for øvrig det vil medføre. Da må man jo slå alarm! Hvor skal vi få all den kraften fra? Dette vil jo kreve så store mengder ny kraft at dagens vindmølleparker kommer til å fremstå som bagateller! Dette er definitivt enda et argument for å satse for fullt på tog, og en overføring av mest mulig transport og mobilitet fra vei og luft til bane. Tog bruker svært lite energi sammenlignet med andre transportmidler for samme transportmengde. Moderne tog på elektrisk kraft gir nesten ingen klimagassutslipp. Overført trafikk fra fly, trailere og biler til moderne baner vil redusere energibruken innen samferdsel med flere TWh årlig og klimautslip­pene med flere millioner tonn CO2 -ekvivalenter årlig. Jernbane er også meget arealeffektiv. Dobbelt­sporet bane trenger bare halve bredden og har mangedoblet kapasitet i forhold til en firefelts motorvei. Høyhastighetsbaner har vært lite vurdert i anderledeslandet Norge. I EU har man som mål å doble persontrafikken på høyhastighetstog innen 2030, triple den innen 2050, og doble godstrafikken innen 2050[2]. BKA ønsker at et nett av moderne jernbaner skal danne ryggraden i et nytt og bærekraftig norsk samferdselssystem. På denne måten klarer vi å komme nær nullutslipps transport i 2050. Hva med dagens norske jernbane? Dagens norske jernbane er 94 % enkeltsporet, ofte ras- og flomutsatt, med dårlig undergrunn. Den er bratt og svingete, noe som gir økt energibruk, men redusert hastighet og lastekapasitet. Flere strekninger har også sprengt kapasitet for både gods- og persontog, Bane NOR må derfor nå avvise operatører som vi kjøre flere tog[3]. Og skal man ha dobbeltspor, er det ikke bare å legge et nytt spor ved siden av det gamle. Det som kalles «oppgradering» til dobbelt­spor i InterCity-området er derfor ikke gjenbruk av en eneste meter bane. Alt bygges nytt. Og når man først bygger nytt, er det viktig å bygge banene mest mulig konkurransedyktig. Jo mer overført trafikk, desto bedre miljøeffekt, markedsandel, inntekt og driftsøkonomi. Dagens norske jernbanenett har dessverre verken attraktivitet eller kapasitet for å spille noen større rolle i lavutslippssamfunnet. Skal Norge som lavutslippssamfunn dra nytte av jernbanens mange fordeler for klima, miljø og samfunnsutvikling, må det bygges nytt. Samferdselsgruppa i BKA mener fordelene med dette vil mer enn veie opp for ulempene. Vi er også kjent med høringsuttalelsen til Lyntogforum og støtter denne. Vei ut av uføretVi ser det ikke som sannsynlig at folk i Norge frivillig kommer til å redusere sin mobilitet nevneverdig. Å tvinge dem til det ser ikke ut til å være attraktivt for noen politisk parti. Og transport av varer over landet kan vi ikke unnvære. Da er den beste løsningen å by på et alternativ som mange vil ønske velkommen! Fordelene med høyhastighets­baner vil mer enn veie opp for ulempene. Det gjelder både økonomi, naturbruk, miljø og forurensning og i aller høyeste grad: utslipp av klimagasser. Dette er i samsvar med europeisk samferdsels- og klimapolitikk. Utredningene fra Deutsche Bahn International i perioden 2008 – 2012 konkluderte med store, positive miljø- og samfunnsgevinster for norske høyhastighetsbaner i et flerbrukskonsept for langdistanse-, regional- og godstrafikk. I 2023 engasjerte Norsk Bane spanske Sener til en ny og oppdatert utredning av i første omgang Oslo – Bergen/Haugesund/Stavanger, også kalt Vestlandsbanen over Haukeli. Utredningen blir ferdig i løpet av våren 2024. Vi anbefaler å se på hva Sener kommer med. Vi håper den vil inspirere til ”en bred samfunnsomstilling som må starte nå” på dette viktige samfunnsområdet. Besteforeldrenes klimaaksjon SamferdselsgruppaTorstein Fjeld, leder [1] S. 28 i transportetatenes «Svar på utredningsoppdrag til Nasjonal transportplan 2025-2036, 22. januar 2023 » [2] https://www.regjeringen.no/no/aktuelt/eu-kommisjonen-legger-fram-ny-transportstrategi/id2791631/https://www.tog24.no/ny-studie-europa-skal-vinne-klimakampen-med-hoyhastighetstog/ [3] https://www.nrk.no/norge/fulle-linjer_-her-er-det-ikke-plass-til-flere-tog-1.16475591",28.02.2024,Forening
Biogass Norge,"Biogass er sirkulær og en nødvendig del av løsningen Biogass Norge er en interesseorganisasjon for norsk biogassbransje. Våre medlemmer er samfunnsbyggere som omfatter avfallssektoren, landbruket, vann og avløp og representerer hele verdikjeden fra leverandører, produsenter, distributører og brukere. Klimautvalget har levert en inngående og grundig rapport, og vi takker for muligheten til å gi innspill på denne. Biogass Norge er i likhet med Klimautvalget enige i at all politikk må ta utgangspunkt i at alle ressurser er knappe. Vi støtter anbefalingen om at verdikjeder og distribusjon av fornybar energi må være sirkulær. Samtidig er vi skuffet over at rapporten forbigår biogass som en viktig klimasmart energi, som er utslippsfri, fornybar og sirkulærDet internasjonale energibyrået (IEA) peker på i en ny rapport utgitt i år, at flere land har to akselerert støtten til biogassproduksjon i de siste to årene. Biogass anerkjennes og brukes som en moden teknologi som kutter klimagassutslipp her og nå, og som en nødvendig del av løsningen for å kunne nå 1,5 gradersmålet innen 2030.Samme utviklingen ser vi i EU og i våre nordiske naboland, som har klare politiske mål om å øke produksjonen av biogass.I Norge venter vi fortsatt på en storsatsing på biogass. Vi ønsker å løfte frem i dette høringssvaret at biogass er en del av løsningen for å oppnå flere av klimautvalgets hovedanbefalinger og forslag i rapporten, som igjen er nødvendig for å oppnå klimamålene Norge har forpliktet seg til. Biogass - mer fornybar energi og kutt i klimagassutslipp Klimautvalget foreslår at produksjon av fornybar energi må økes. Det er nødvendig for å ha nok tilgang på tilstrekkelig energi til å kunne erstatte fossil energi. I en tid der Norge går mot kraftunderskudd er det avgjørende. I dag produserer Norge ca. 0,7 TWh biogass. Det teoretiske potensialet for biogass i Norge er 22 TWh, men et realistisk estimat er fem TWh i 2030 og 10 Twh i 2035. Til sammenligning produserer norsk vindkraft 13 TWh. Biogass kan gi et betydelig bidrag til økt norsk kraftproduksjon. Ved å øke bruken av biogass kan vi kutte to millioner tonn CO2 årlig i 2030 ved en produksjon på 5 Twh. Det tilsvarer syv prosent av Norges klimamål. For å få det til, mener Biogass Norge at det er nødvendig å følge Klimautvalgets anbefaling om å kombinere flere virkemidler for å gi rask omstilling. Derfor mener vi det er viktig:● Innføre et eget biogassprogram for industrielle anlegg i Bionova med en målbevisst satsing på norsk bio-økonomi, som ivaretar hele verdikjeden for bruk og produksjon av biogass.● Videreføre politikken med ingen avgifter på biogass, og bruke skatte-og avgiftssystemet aktivt for å fremme økt produksjon av biogass for alle ledd i verdikjeden. Biogass fungerer som en sirkulær økonomiBiogass Norge støtter omstillingen til sirkulær økonomi vil kreve effektiv bruk av alle ressurser, og at sirkulære løsninger kan bryte koblingen mellom økonomisk vekst og klimagassutslipp. Biogass er en fornybar ressurs. Verdikjeden fra avfall, biogjødsel og CO2 fangst utgjør en helhet, og må ses i sammenheng. Derfor er vi opptatt av at virkemiddelapparatet må betrakte biogass som en varig ressurs.Biogass Norge foreslår følgende tiltak for å utnytte biogass som en sirkulær økonomi: ● Bred politisk aksept for biogass som en klimasmart og fornybar energi, og drivstoff på lik linje hydrogen og el.● Vektlegging av de sirkulære egenskapene til biogass. Det bør speiles i Difis anskaffelsesveiledere, og ved offentlige innkjøp av blant annet kollektivtransport.● Øke bruken av husdyrgjødsel i biogassproduksjon slik at landbruket kan nå sine klimamål.● Støtteordningen til bønder som leverer husdyrgjødsel til biogassanlegg bør dimensjoneres etter forventet levert volum, og innrettes med forutsigbare rammer, slik at den ikke er basert på årlige forhandlinger i jordbruksavtalen. Tett samarbeid med EU og harmonisering av rammevilkår Biogass Norge er enige med Klimautvalget i at Norge er avhengig av et fortsatt tett samarbeid med EU om klimapolitikken. Det gjelder også for biogass. EU satser milliarder på biogass gjennom en offensiv handlingsplan, med et mål om å nå 342 TWh innen 2030. Danmark og Sverige har klart å etablere fungerende biogassmarkeder gjennom politisk vilje og målrettede ordninger. Biogass Norge foreslår følgende tiltakene for å harmonisere norske virkemidlene mot EU og de nordiske landene:● Utrede innføring av en produksjonsstøtte til biogassanlegg etter modell fra Danmark, og som er delvis innført i Sverige● Midler til NVE og Statnett for å delta i en pilot for opprinnelsesgarantier for biogass som innrettes til fordel for norske produsenter. Det er et viktig finansielt verktøy i vekst i Europa. Norske produsenter må følge med på utviklingen for å kunne ta del i det europeiske markedet.● Styrke den norske biogassbransjen mot konkurranse fra våre naboland ved å tilby norske aktører riktig dimensjonerte støtteordninger, og grønne investeringsmidler som utløser investeringsbeslutninger Biogass Norge svarer gjerne på spørsmål om våre innspill til rapporten. Men vennlig hilsenBiogass NorgePia Farstad von Hall Daglig leder",20.02.2024,Forening
Bioteknologirådet,"Vår ref.: 2023/75 Deres ref.: 23/5967- Vennligst se vedlegg for Bioteknologirådets høringssvar til NOU 2023:25 Omstilling til lavutslipp – Veivalg for klimapolitikken mot 2050. Vennlig hilsen Sekretariatet i Bioteknologirådet ved Anne-Margrethe W Ø Åsvang Kontorsjef i Bioteknologirådet Tlf: 911 64 496 www.bioteknologiradet.no Følg oss på Twitter Få nyhetsbrev på epost Bioteknologirådet / The Norwegian Biotechnology Advisory Board Edvard Griegs vei 3b, 5059 Bergen",08.01.2024,Organisasjonsledd
BirdLife Norge,"BirdLife Norge takker for muligheten til å gi høringsuttalelse om NOU 2023: 25 Omstilling til lavutslipp – Veivalg for klimapolitikken mot 2050. Vi anerkjenner utvalgets grundige arbeid, og ber regjeringen følge opp med praktisk politikk og konkrete tiltak. Vi har lagt vårt høringssvar som vedlegg.",28.02.2024,Forening
Bodø kommune,"Bodø Kommunes høringssvar NOU 2023:25 Omstilling til lavutslipp Plan- og miljøutvalget i Bodø kommune har i sak 24/5 vedtatt følgende høringssvar: Innledning Det vises til høringsbrev 30. oktober 2023 fra Klima- og miljødepartementet hvor Klimautvalgets utredning NOU 2023:25 Omstilling til lavutslipp – Veivalg for klimapolitikken mot 2050 ble sendt på høring. Høringsfristen er 30. januar 2024. Denne høringsuttalelsen tar hovedsakelig for seg utfordringsbildet, analyser og anbefalinger som berører kommunene. Bodø kommune har med stor interesse lest omstillingsutvalgets helhetlige og grundige utredning. Bodø kommunen har i Klima- og energiplanen vedtatt mål om at Bodø i 2050 skal være et lavutslippssamfunn, og deler utvalgets vurdering om at omstilling i kommunene er avgjørende for at hele Norge skal bli et lavutslippssamfunn. Utvalget anbefaler å gjøre kommunenes ansvar for gjennomføring av klimapolitikken tydeligere, og at dette lovfestes. Vår hovedinnvending til utredningen er at: Utfordringsbildet Å styrke gjenbruk, delingsøkonomi og sirkulærøkonomi må ta utgangspunkt i demografiske og geografiske forutsetninger fordi utfordringer med å skape sirkulære verdikjeder kan variere mellom ulike regioner. For Nord-Norge spesielt, og generelt for regioner med store geografiske avstander kan følgende forhold gi særlige utfordringer: spredt befolkning og avstander, høye logistikk- og transportkostnader, mangel på infrastruktur (f.eks. avfallsanlegg og gjenvinningsanlegg), begrenset tilgang til markeder og i eksisterende økonomiske strukturer. Å utvikle markedsplasser for BAE-sektoren, gjenbruk av masser m.m. i nord/regioner med store geografiske avstander, kan for eksempel bli ulønnsomt, og gi en redusert klimagevinst. Dette gjelder også utvikling av industri basert på restråstoff fra fiskeri, havbruk og landbruk. Vurderinger og innspill Bodø kommune støtter i hovedsak utvalgets anbefalinger som gjelder kommunal sektor, og vil under utvalgte kapitler fremheve følgende: Kapittel 6: Arealer og natur Bodø kommune støtter betydningen av å se natur- og klimakrisen i sammenheng. Areal er en begrenset ressurs og hvordan vi bruker arealene har stor betydning for klimautslipp. Det er viktig at utslipp knyttet til nedbygging av karbonrike naturtyper som eks. myr – tas med i oversikt over norske utslipp. Hvordan vi planlegger arealene har stor betydning for de samlede klimautslippene og kommunene har en sentral rolle i arealforvaltningen. Det er stort behov for å styrke kommunens virkemidler og kompetanse knyttet til dette feltet. Flere av tiltakene som foreslås i utredningen vil bidra positivt til dette, og betydning av å få dette på plass raskt understrekes: Kapittel 7: Matsystemet Bodø kommune støtter vurderingen om at matsystemet må være en del av omstillingen til et lavutslippssamfunn, og at matsystemet må bidra til å nå flere samfunnsmål, knyttet til bl.a. matsikkerhet, helse, sysselsetting og bosetting. Matproduksjon påvirker klima og natur, samtidig som klimaendringer påvirker matproduksjonen. Robusthet i hele matverdikjeden er av stor betydning. Bodø kommune støtter at jordbrukspolitikken innrettes slik at grasressurser og utmarksbeite utnyttes og kulturlandskap vedlikeholdes, samtidig som det stimuleres til produksjon av matplanter overalt der vekstbetingelsene tillater det. Videre må utslippene fra havbrukssektoren ned, og siden de største utslippene er knyttet til fór-import bør det stimuleres til produksjon av lavutslipps-fór, fortrinnsvis gjennom å bygge nasjonale/regionale sirkulære verdikjeder. Når lokale forutsetninger for matproduksjon hensyntas kan veien frem mot lavutslippssamfunnet gi mange muligheter i lokalsamfunn i hele landet knyttet til lokalt forankret matproduksjon. Økt produksjon og konsum av grønnsaker og matplanter vil bidra til lavere klimagassutslipp, og flere ønsker å spise mer plantebasert mat. Det er marked og forutsetninger for økt grøntproduksjon i Nord-Norge. Det er imidlertid store geografiske avstander, og utfordringer knyttet til høye logistikk- og transportkostnader og mangel på infrastruktur (f.eks. vaske- og pakkeanlegg) for lokalproduserte grønnsaker. En styrking av lokale sirkulære matverdikjeder er derfor viktig. Flere av tiltakene vil bidra positivt, særlig: Kapittel 8: Transport og mobilitet Utredningen fremhever storbyenes byvekstavtaler som viktige for å kutte utslipp gjennom økt bruk av kollektivtransport, sykkel og gange. Bodø kommune stiller seg bak dette, men mener flere byområder enn de ""ni store"" bør få muligheten til å inngå forpliktende avtaler om transport- og arealplanlegging på tvers av forvaltningsnivåene. Gjennom Nasjonal Transportplan 2022-2033 ble det opprettet en ny statlig tilskuddsordning innrettet mot Bodø og fire andre mellomstore byområder. Bodø kommune mener det er viktig at denne ordningen videreføres som en mer langsiktig og forutsigbar ordning. Rammene bør økes, og gjensidig forpliktende arealplanlegging for de tre forvaltningsnivåene bør vurderes som et element i ordningen. Kapittel 9: Økonomisk aktivitet, velferd og sirkularitet For at Norge skal bli et lavutslippssamfunn er det viktig at politikken vektlegger velferd fremfor vekst i materielle goder, og at materiell velstand best oppnås gjennom en endring av økonomien fra en lineær vekst til en sirkulær verdiskaping hvor tjeneste- og reparasjonsøkonomi står sentralt. Perspektivmeldingen bør inneholde analyser som hvordan og i hvilken grad framskrivninger av økonomisk vekst kan skje gjennom sirkulærøkonomiske prinsipper og innenfor rammen av vedtatte utslippskutt. Det er utfordrende for kommunene å sette mål for sirkulærøkonomi. Det bør vedtas nasjonale mål for hvor sirkulær økonomien skal være i 2050 som kommunene kan se til. Flere av tiltakene i utredningen vil bidra positivt til omstillingen til en sirkulærøkonomi, av dette vil vi særlig understreke: Kapittel 10: Innovasjon, omstilling og næringsstruktur Utvalget har primært utredet tiltak staten Norge kan gjennomføre. Bodø kommune opplever at mange av tiltakene også kan være relevante for lokale myndigheter. Det samme gjelder risiko og kostnad ved å ikke ta tak i omstillingen. Byer og regioner kan risikere å bli tapere nasjonalt og internasjonalt, og står i fare for å miste verdifull arbeidskraft, om man ikke klarer å ta en proaktiv rolle i omstillingen. Bodø kommune vil nok en gang påpeke behovet for tilgang på omstillingsmidler. Det påpekes at investeringskostnaden for å gjennomføre omstillingen er mindre enn kostnaden av å ikke handle. Dette er vanskelig for en kommune som både må betale for omstillingen og forholde seg til klimaendringene som uansett kommer. Kapittelets hovedpunkt er at en ambisiøs og troverdig klimapolitikk, koblet til næringspolitikken, er en grunnforutsetning for å lykkes i den grønne omstillingen. Utvalget peker også på EUs direktiv om selskapers bærekraftsrapportering (CSDR). I henhold til denne skal selskaper beskrive sine planer for å sikre at deres strategi og forretningsmodeller er forenlig med overgangen til en bærekraftig økonomi og Parisavtalen. I dag kan lokale myndigheter sette høye klimaambisjoner uten å legge en plan for den faktiske gjennomføringen. Dette skaper usikkerhet, og bremser omstillingen da næringslivet ikke vet hvilke fremtidige krav de faktisk må forholde seg til. Utredningen er tydelig på at enkelte eksisterende næringer vil miste konkurransekraft, som en naturlig del av omstillingen vi skal gjennom. Dette kan komme av at produktet/tjenesten de tilbyr utkonkurreres av ny teknologi, at rammebetingelser endres, eller at investorer rømmer næringer som ikke klarer å demonstrere at de kan være en del av lavutslippssamfunnet. Byer og regioner løper noe av den samme risikoen for å miste sin konkurransekraft (både på produkter, tjenester og kompetanse) om man ikke henger med i omstillingen. Bodø kommune og det lokale næringslivet har behov for økt kompetanse på temaet omstillingsrisiko, og trenger tydeligere nasjonale føringer på hva som vil kreves av oss i den grønne omstillingen. Eierskapsmeldingen stiller krav til at statseide selskaper skal bidra til omstillingen og gi positive lokale ringvirkninger. Dette må følges opp i en helt annen grad enn det gjøres i dag. Kapittel 18: Planlegge klimapolitikken Bodø kommune støtter anbefalingen om at kommunene må ha en tydelig rolle, og ansvar for å bidra i omstillingen til lavutslipp. I tillegg til lovpålagte oppgaver, kan kommunen spille en viktig rolle som pådriver og initiativtaker for grønn omstilling. Det er et behov for å styrke kommunens insentiver til å gjennomføre klimatiltak, for eksempel gjennom å bruke inntektssystemet til å belønne kommuners innsats for å redusere klimagassutslipp. Utvalget anbefaler å gjøre kommunenes ansvar for gjennomføring av klimapolitikken tydeligere, og at dette lovfestes. Vår hovedinnvending til utredningen er at en slik bruk av juridiske virkemidler ikke kan gjennomføres uten at kommunenes handlingsrom for å gjennomføre klimatiltak styrkes betraktelig. Lovfesting av kommunenes ansvar for omstilling til lavutslippssamfunnet kan ikke gjøres uten at kommunene tilføres ressurser, kompetanse og verktøy for å løse de store oppgavene vi står overfor. I tillegg til kompetanseheving, erfaringsutveksling mellom stat og kommune, konkrete verktøy som naturregnskap er også økt økonomisk handlingsrom for å gjennomføre klimatiltak avgjørende. Vi vil påpeke at kommuner som ønsker å gjøre klimatiltak i dag møter regulatoriske og juridiske barrierer, for eksempel for å stille krav om utslippsfri anleggsplasser. Vi støtter utvalgets anbefaling om en oppdatering av Plan- og bygningsloven for å øke kommunens handlingsrom til å stille klimakrav. Kapittel 19: Gjennomføre klimapolitikken Bodø kommune støtter forslaget om kompetansesenter for kommuner innen arealforvaltning, sirkulærøkonomi og energieffektivisering. Kommunenes virkemiddelapparat må styrkes. Bodø kommune er avhengig av nasjonale og regionale tilskudd for å gjennomføre klimatiltak, men har behov for forutsigbare ordninger og fastsatte rammer for tilskudd. Det er viktig at klimasats gjøres til en permanent tilskuddsordning, og at rammene for Enova-tilskudd utvides.",29.01.2024,Kommune
Boligprodusentenes Forening,"Boligprodusentenes Forening er en bransjeforening i NHO Byggenæringen for boligproduserende bedrifter i Norge. Boligprodusentene har nærmere 800 medlemsbedrifter (kjeder, enkeltbedrifter i kjedene og enkeltstående bedrifter). Medlemmene står for over halvparten av boligbyggingen her i landet. Boligprodusentenes Forening støtter utvalget i at målet må være at så godt som alle klimagassutslipp i Norge er fjernet for godt innen 2050. Utvalget peker på at all politikk og alle beslutninger må ta utgangspunkt i at alle ressurser er knappe, og at arealpolitikken må begrense tap av natur og bidra til bevaring av naturens karbonlagre. Det må koste mer å slippe ut. Vi vil peke på at en slik ambisiøs klimapolitikk kan være uheldig for andre samfunnshensyn. Det er derfor viktig å balansere den samlede virkemiddelbruken slik at uheldige konsekvenser av klimavirkemidlene innenfor visse samfunnsområder blir helt eller delvis kompensert gjennom lettelser i annen virkemiddelbruk. Vi peker da på at den norske boligbyggingen er i krise. Salg og igangsetting av nye boliger i 2023 er under halvparten av det beregnede boligbehovet, basert på SSB-befolkningsframskrivinger. De fleste byene og regionene i Norge har en kraftig underdekning i forsyningen av nye boliger. Dette er en stor samfunnsmessig utfordring og rammer alle som trenger egen bolig. Det er flere årsaker til krisen. Høyere rente har redusert finansieringsevnen til boligkjøperne. Generell usikkerhet gjør at mange velger å sitte på gjerdet, og ikke kjøpe ny bolig som først leveres et par år fram i tid. Byggekostnadene har også økt kraftig som følge av høyere materialpriser. Langdryge reguleringsprosesser øker risikoen i planprosessen, og flere og strengere krav innenfor mange områder øker dokumentasjonsmengden. Gapet har økt mellom hva boligkjøperne kan betale, og hva det koster å oppføre nye boliger. Alt tyder på at vi må leve med et høyere rentenivå enn det vi har vært vant med det siste tiåret. Finansieringsevnen til boligkjøpere vil derfor være begrenset. Samtidig forventes det ikke noen nedgang i byggekostnadene framover; snarere tvert om. Strengere tekniske krav knyttet til eksempelvis energieffektivitet, klimagassutslipp og sirkulær økonomi forventes å drive byggekostnadene ytterligere oppover. Men den største kostnadsdriveren er likevel tomtekostnadene. Der vi tidligere har hatt god tilgang på areal, og rimelige tomter, tilsier knutepunktstrategien nå at vi skal bygge høyt og tett rundt kollektivknutepunkt. Målsetningen er at all vekst i persontransport skal tas gjennom kollektivtrafikk, sykkel og gange, og ikke gjennom personbiltrafikk. Naturavtalen signert i desember 2022 har ført til større politisk oppmerksomhet om biologisk mangfold og bevaring av natur. Vi har også fått mer kunnskap om klimagassutslippene fra arealbruksendring. Utvalget peker på at avskoging og nedbygging og drenering av myr ga utslipp på henholdsvis 2,6 millioner tonn CO2-ekvivalenter og 2,2 millioner tonn CO2 i 2022. Utvalget anbefaler kommunene om å foreta planvask og fjerne utbyggingsområder i kommuneplanen som ikke tar nødvendig hensyn til klima- og miljømålene. Det er klare fellestrekk mellom knutepunktstrategien og målsetningen om å bevare natur og redusere klimagassutslipp fra arealbruksendring. Budskapet er at vi skal utnytte grå, allerede utbygde arealer rundt kollektivknutepunktene, og ikke nedbygge mer natur. Dette høres fint ut. Men den store utfordringen er slike utbyggingsprosjekter innebærer transformasjon av eksisterende bebyggelse, med langdryge reguleringsprosesser og store utviklingskostnader. For å øke utnyttelsen i tråd med knutepunktstrategien, må eksisterende bygninger rives og erstattes av større og høyere nybygg. Alternativt at eksisterende bygninger beholdes, i den grad det er mulig, og utvides med påbygg og tilbygg, samt suppleres med nye bygninger for å oppnå ønsket tomteutnyttelse. Vi ender uansett opp med større og tidkrevende transformasjonsprosjekter. I disse prosjektene er det boligkjøperne som til sist må dekke kostnadene ved å innfri alle rekkefølgekrav og utbyggingsavtaler med krav om opparbeidelse av teknisk infrastruktur, oppgradering av veier i nærområdene og utvikling av områder som skal være tilgjengelige for allmenheten. Alt dette fører til at byggekostnadene og boligprisene blir vesentlig høyere for transformasjons­prosjekter på grå arealer enn for tilsvarende boliger på grønne arealer. Det er altså en tydelig konflikt mellom målet om å begrense arealbruk ut fra hensyn til transport, klima og naturmangfold, og målet om bygge nye boliger som ""folk flest"" har råd til. Vi kan ikke velge det éne eller det andre, men må tilfredsstille begge behovene. For å bevare natur og samtidig sikre tilstrekkelig boligbygging i samsvar med plan- og bygningsloven § 3-1 bokstav d, må vi innrette virkemidlene slik at det blir billigere å bygge ut grå arealer. Vi anbefaler å effektivisere planprosessene, og begrense hvilke tilleggskrav kommunene kan stille i form av rekkefølgebestemmelser og utbyggingskrav. Det er helt avgjørende at planutnyttelsen og antall boenheter gir finansiell evne til å gjennomføre boligprosjektet. Vi anbefaler videre at det utredes hvordan målrettede, økonomiske virkemidler kan innføres for å redusere boligprisene i transformasjonsområder. Vi ber om at tilstrekkelig boligbygging blir en premiss for klimapolitikken mot 2050 Med vennlig hilsen BOLIGPRODUSENTENES FORENING Lars Myhre Teknisk sjef",30.01.2024,Forening
Buskerud fylkeskommune,"Klimautvalget har gitt en verdifull kunnskapsstatus om hva lavutslippssamfunnet om 27 år må bety for Norge i dag. Buskerud fylkeskommune gir tilslutning til utvalgets hovedvurderinger slik de er redegjort for i NOU-rapporten. Et helhetlig bærekraftsperspektiv, der miljømessig bærekraft balanseres tilstrekkelig opp mot sosial og økonomisk bærekraft, er helt nødvendig i implementeringen av anbefalingene. For å klare dette må det utvikles gode metoder og verktøy for å belyse og vurdere dilemma som underlag for politiske beslutninger. Klimautvalgets anbefalinger vil kunne medføre betydelige økonomiske konsekvenser for fylkeskommuner og kommuner, og dette må hensyntas i rammeoverføringene til kommunesektoren om forslagene helt eller delvis implementeres. Klimautvalgets anbefalinger vil pålegge kommunesektoren nye regulatoriske krav som lovpålegg og krav til prosesser og rapportering. Disse forslagene må vurderes nøye opp mot kommunesektorens handlefrihet. Lover, regler og pålegg binder fort administrative og økonomiske ressurser. Det må også vurderes alternativer, og i det økonomiske incentiver som kan drive frem endring mer effektivt enn pålegg. Lavutslippssamfunnet kan kun skapes gjennom godt og avklart samspill mellom forvaltningsnivå og sektorer. Fylkeskommunen bør ha en rolle i dette som regional planmyndighet og samfunnsutvikler i tett samspill med kommunene. Det bør settes ambisjoner i et regionalt perspektiv, og man må tilstrebe mer helhetlig og overordnet perspektiv i arealforvaltning og bruk av naturressurser generelt. Buskerud fylkeskommune understreker viktigheten av at våre innspill sees i lys av vår rolle som samfunnsutvikler, og fylkeskommunens spesifikke tjenester og ansvar. Vårt innspill har fokusert særlig på rollen vår som del av en fragmentert offentlig sektor, og våre utfordringer og muligheter i samspill med andre partnere i regional samfunnsutvikling. Høringssvaret fra Buskerud fylkeskommune er overordnet og går ikke i detalj hverken på utvalgets arbeid eller på hvordan våre tjenester og oppgaver berøres. Buskerud fylkeskommune understreker at det vil kunne komme mer detaljerte høringssvar når nasjonal politikk skal utformes. Vi ber om at det arbeides godt og i prosesser der man kan gi konkrete innspill også fra oss i videre arbeid med konkretisering og når man meisler ut ny nasjonal politikk og tiltak. Avslutningsvis vil vi takke for muligheten til å gi høringsinnspill og påvirke det videre nasjonale politiske arbeidet med klimatiltak og -tilpasning.",30.01.2024,Fylkeskommune
Bærum kommune,Bærum kommune viser til høring av Klimautvalgets NOU 2023: 25 Omstilling til lavutslipp - Veivalg for klimapolitikken mot 2050. Utvalget har gjennomført en analyse av samtlige utslipp i det norske utslippsregnskapet og konkludert med at klimamålet for 2050 ikke kan nås uten at aktivitetsnivået endres.,15.02.2024,Kommune
Dag Hendrik Flølo,"Innledning NOU 2023: 25 ´Omstilling til lavutslipp´, kan betraktes i mange ulike perspektiv. Klimautvalget uttrykker følgende i utredningen: “Både den generelle legitimiteten til klimapolitikken og den spesifikke støtten til eller motstanden mot spesifikke virkemidler er svært viktig for hva som er politisk gjennomførbart…” Legitimitet er jo ett interessant perspektiv å betrakte utredningen fra. Denne høringsuttalelsen tar utgangspunkt i spørsmålet: Gir utvalgets utredning tilstrekkelig legitimitet for politiske mål og beslutninger basert på utredningen? Mangler i forhold til utredningsinstruksen På regjeringen.no står følgende om utredningsinstruksen: “Formålet med utredningsinstruksen er å legge et godt grunnlag for beslutninger om statlige tiltak, som for eksempel reformer, regelendringer og investeringer.Det er viktig at statlige beslutninger er velbegrunnede og gjennomtenkte. Ufullstendig eller manglende utredning øker risikoen for at det fattes beslutninger som ikke kan gjennomføres, som gir uønskede virkninger eller som innebærer sløsing med samfunnets ressurser.” Klimautvalget foreslår eller stiller seg bak samfunnsomveltende tiltak som i sum kan regnes å være på nivå med utallige reformer samtidig. Det må kunne regnes som selvinnlysende at statlige beslutninger basert på Klimautvalgets utredning kan gi uønsket virkninger og sløsing med samfunnets ressurser. Utredningen faller dermed uten tvil inn under virkeområdet for Utredningsinstruksen. I selve Utredningsinstruksen står følgende i paragraf 2-2: “Når det skal utredes tiltak som man forventer gir vesentlige nytte- eller kostnadsvirkninger, herunder vesentlige budsjettmessige virkninger for staten, skal det gjennomføres en analyse i samsvar med gjeldende rundskriv for samfunnsøkonomiske analyser. I slike analyser skal det være et nullalternativ.” Klimautvalgets utredning er ikke i nærheten av å inneholde analyser i samsvar med gjeldende rundskriv for samfunnsøkonomiske analyser. Dette er en alvorlig mangel som gjør at utredningen ikke har legitimitet i følge utredningsinstruksen. Utredninger som ikke tilfredsstiller utredningsinstruksen ser ut til å ha blitt en standard for utredninger om klimatiltak. Heller ikke ´Klimakur 2030´ var i henhold til utredningsinstruksen. I Klimakur 2030 står følgende: “Faggruppen fikk Klimakur 2030-oppdraget i mai 2019, og har hatt om lag et halvt år til å utrede mulige tiltak, barrierer og virkemidler for ikke-kvotepliktig utslipp. Det betyr at det ikke har vært tid til en fullstendig gjennomgang av alle konsekvenser og aspekter ved tiltakene og virkemidlene. Eventuelle virkemidler bør derfor utredes i tråd med utredningsinstruksen.” Klimakur 2030 inneholdt i det minste en innrømmelse av at utredningen ikke var i henhold til utredningsinstruksen. Den innrømmelsen mangler fullstendig i Klimautvalgets utredning. Av følgende setning ser man at Klimautvalget burde være kjent med utredningsinstruksen og dermed at utvalget burde være i stand til å kommentere på denne mangelen: “Instruks om utredning av statlige tiltak (utredningsinstruksen) er til for å legge et godt grunnlag for beslutninger om statlige tiltak, og stiller minimumskrav til utredninger når tiltak skal utføres.” Derfor er det bekymringsverdig at Klimautvalgets deltagere, deriblant deltagere med utdanning og professorstillinger innen samfunnsøkonomi, ikke har fanget opp eller funnet det verdt å kommentere på at utredningen ikke tilfredsstiller utredningsinstruksen og heller ikke er i tråd med gjeldende rundskriv for samfunnsøkonomiske analyser. Videre står det følgende I utredningsinstruksen paragraf 1-3:“Det forvaltningsorganet som har ansvar for utredningsarbeidet, skal påse at bestemmelsene i instruksen blir fulgt. Hvis det er et offentlig utredningsarbeid, skal nødvendige krav innarbeides i mandatet.Departementene har et overordnet ansvar for kvaliteten på beslutningsgrunnlag innenfor egen sektor.” Klimautvalgets medlemmer kan selvsagt forsøke å unnskylde seg med at mandatet heller ikke var i henhold til utredningsinstruksen. Men, det er et syltynt argument all den tid tilhørende veileder: ´Utvalgsarbeid i staten´ har undertittelen: ´En veileder for ledere, medlemmer og sekretærer i statlige utredningsutvalg´. Tanken om at deltagerne i Klimautvalget kanskje ikke var kjent med utredningsinstruksen og tilhørende veiledere fremstår dermed nesten som en umulighet. Det Norske folk burde uansett med rimelighet kunne forvente at leder, medlemmer og sekretærer i Klimautvalget var kjent med kravene og selvstendige nok til å kunne påpeke manglene i forhold til utredningsinstruksen. Paragraf 1-3 betyr videre at her er det ikke bare er Klimautvalgets medlemer som her har sviktet. I mandatet står det: “Utvalget ble satt ned av regjeringen Solberg. Regjeringen Støre gjorde enkelte tilføyelser i utvalgets mandat:” Hvilket betyr at her har både det aktuelle Departement, Klima- og miljødepartementet, og to regjeringer sviktet ved at de ikke har fulgt de instrukser Staten av erfaring har kommet frem til må følges for “å legge et godt grunnlag for beslutninger om statlige tiltak, som for eksempel reformer, regelendringer og investeringer.” og unngå at “Ufullstendig eller manglende utredning øker risikoen for at det fattes beslutninger som ikke kan gjennomføres, som gir uønskede virkninger eller som innebærer sløsing med samfunnets ressurser.” De bakenforliggende årsakene til manglene og årsakene til at manglene får passere upåaktet kan man bare spekulere i. Det skyldes kanskje det at enkelte svakheter av natur er så enorme at de virker å være er utenfor fatteevne og derfor får passere, eller at konsekvensene av å innrømme svakhetene virker så store at de får passere i et forsøk på å unngå de antatte konsekvensene av innrømmelsen. Resultatet er uansett det samme. Manglene i forhold til utredningsinstruksen gjør at utredningen ´Omstilling til lavutslipp´ ikke har den legitimitet det norske folk med rimelighet burde kunne forvente. Uten at det fremgår av hverken utredningen eller mandatet kan man jo også mistenke at Klima og Miljødepartementet har tenkt at en utredning etter Departementets ´Miljøutredninger etter utredningsinstruksen´ ville være tilfredsstillende. Det fremkommer ikke av mandat eller utredning om det er det som er tenkt. Det er i dette innspillet heller ikke undersøkt om utredningen er i henhold til denne instruksen. Om det nå er det som er tenkt, så vil det i så fall fremstå som en grov undervurdering å tro at man kan oppnå legitimitet for svært store inngrep overfor individ, industri, næringsliv, jordbruk, fiske, kommuner, stat, samfunn, og så videre, basert på en utredning som i hovedsak er orientert mot miljøpåvirkning etter en slags utredningsinstruks som umulig kan være tiltenkt å være en tilfredsstillende utredning av inngripende tiltak av det omfang som foreslås i utredningen. Det hører med til historien at de politisk bestemte Klimamålene også er satt uten tilfredsstillende utredninger. Det fritar ikke utredninger etter målene ble satt fra å tilfredstille de krav som folket med rimelighet burde kunne forvente for å unngå uønskede virkninger eller sløsing med samfunnets ressurser. Andre mangler ved utredningen I tillegg til mangelen i forhold til utredningsinstruksen viser det seg at utvalget ikke har besvart deler av oppgaven i mandatet som omhandler relaterte spørsmål. Mandatet sier nemlig følgende: “I utgreiinga av ulike vegval for korleis Noreg kan bli eit lågutsleppssamfunn i 2050 bør utvalet sjå på:– Samanhengar i politikken på kort, mellom-lang og lang sikt, og vurderingar av samfunnsøkonomisk nytte og -kostnader.” Uten å si at Utvalget har besvart de andre delene av oppgaven tilfredstillende er det meget vanskelig å se at utvalget har vært i nærheten av å besvare den delen av oppgaven som omhandler samfunnsøkonomisk nytte og -kostnader. Der er også flere andre områder der utvalget ikke har besvart oppgaven. For eksempel mandatets oppgaver om klimarisiko og geografiske skilnader. Det kan være flere årsaker til manglene, deriblant urealistiske forventninger eller forestillinger i mandatet i kombinasjon med rammebetingelsene for utredningen. Men, når det først er slik at utvalget har sett, eller burde ha sett, at de ikke var i stand til å svare på oppgaven eller deler av oppgaven i mandatet så burde de også ha gjort oppmerksom på manglene i en tidlig og tydelig del av oppsummeringen. Det er ikke tilfelle. Utredningen går rett Klimautvalget sine hovedvurderinger uten å gjøre leseren oppmerksom på manglene ved utredningen. Det kan lett gi lesere en urealistisk forestilling om hva utredningen i realiteten har omfattet. Slik utredningen er lagt opp er det meget krevende for leseren å avdekke mangler ved utredningsarbeidet og misforhold mellom mandatet og utredningen. Om verdien av Norsk olje og Gass I mandatet står det:“Oppfylling av Parisavtalen trekkjer isolert sett i retning av lågare etterspørsel etter fossil energi og dermed lågare verdi av oljen og gassen på norsk sokkel.” En helt alminnelig og grunnleggende forståelse av verdien av en vare er at det er forholdet mellom tilbud og etterspørsel som er bestemmende for verdien av en vare og ikke etterspørselen alene. Historien har så langt vist at prisen på olje typisk svinger med en periode på i størrelsesorden 10 - 15 år fra topp til topp. En av de vesentlig mekanisme for svingingene ser ut til å være at oljeproduksjonen fra eksisterende felt vil falle med i størrelsesorden 7 prosent per år dersom det ikke bores nye brønner. Når oljeprisen faller vil også antall brønner som bores og andre investeringer i oljeindustrien falle. Dermed oppstår gradvis et fall i tilbudet av olje som etterhvert vil bidra til å øke forholdet mellom etterspørsel og tilbud og dermed bremse prisfallet og etterhvert snu prisfallet til en prisøkning. Dette forårsaker etterhvert at oljeprisen igjen øker og etterhvert utløser økende investeringer for utvinning av olje. Prisen på olje påvirker også etterspørselen etter olje på den måten at lav pris har en tendens til å øke etterspørselen mens høyere pris har en tendens til å redusere etterspørselen. Det er i det hele tatt godt kjent at oljeprisen historisk har vist sykliske svinginger. Selv om dette er en forenklet fremstilling, som kun peker på noen få av mange mekanismer, så illustrerer den allikevel at det oppgitte premisset i mandatet er alt for enkelt og etter økonomisk teori også direkte feil. Mandatet legger dermed et falskt premiss til grunn for utredningen. Man kunne forvente at det falske premisset i mandatet ble kommentert på en slik måte at de vesentlige grunnleggende markedsmekanismene som er bestemmende for verdien av olje og gass fremkom. Det ser ikke ut til å være tilfelle. Dermed etterlater utredningen et inntrykk omtrent på nivå med populistiske og lite realistiske utsagn av typen: “oljen vår kan bli verdiløs”. Om klimamålenes legitimitet På enkelte områder går utredningen ut over mandatet. For eksempel ved sitt forslag om at: “Norge øker innsatsen for reduserte utslipp i andre land. Dette innsatsen må komme i tillegg til oppfyllelse av Norges klimamål.” Når et utvalg velger å gå ut over et mandat ligger alle muligheter åpne. Så når utvalget først velger å gå ut over mandatet er det interessant å se på hvilket område og på hvilken måte de velger å gjøre det. For eksempel kunne utvalget da ha valgt å se nærmere på premissene for klimapolitikken. Det at valget falt på å gjøre mer for å redusere utslippet i andre land forteller sitt. Dersom utvalget hadde vært annerledes sammensatt og inkludert personer som var mer kritisk anlagt ville det kanskje vært naturlig å kommentere på premissene for klimapolitikken. I en årrekke ble kritiske stemmer til klimapanelets rapporter stigmatisert og undertrykt. Nå har dette i noen grad endret seg. Flere og flere har blitt klar over en del mangler ved klimapanelets vurderinger. Skal klimamålene og klimapolitikken i Norge ha legitimitet er det viktig å ta kritiske perspektiver i betraktning. Om ikke, kan statens mål og utredninger komme i konflikt med deler av folkets oppfatninger og staten vil ikke være i stand til å forholde seg til kritiske, og muligens gyldige, argumenter. Klimapanelets utredning føyer seg inn i rekken av utredninger som fremstår lite kritiske. Hensikten med dette kapittelet er å identifisere en del mangler ved grunnlaget for klimamålene som stadig flere blir klar over. Mangler som burde tas i betraktning heller enn å unnlate å gjøre kritiske vurderinger av premissene for klimapolitikken eller å forsøke skyve kritiske perspektiv under teppet - i den grad statsforvaltningen i det hele tatt har kritiske perspektiv på Klimapolitikken. I mandatet står det: “Arbeidet til FNs klimapanel, mellom anna spesialrapportane om 1,5 graders global oppvarming og om landareal, samt komande sjette hovudrapport, blir sett på som det beste tilgjengelege kunnskapsgrunnlaget for klimapolitikken.” I ´Principles governing IPCC work´ står det følgende:ROLE“2. The role of the IPCC is to assess on a comprehensive, objective, open and transparent basis thescientific, technical and socio-economic information relevant to understanding the scientific basis of risk of human-induced climate change, its potential impacts and options for adaptation and mitigation.” Det fremkommer dermed tydelig at det er vurderinger relatert til klimaendring som er den dominerende rollen til Klimapanelet. Ikke alle mulige andre perspektiv på forholdene som er av betydninger for biosfære, mennesker, og samfunn. Den definerte rollen påvirker også rammene for de vurderinger som Klimapanelet har stått bak og dokumenterer i sine rapporter. Av flere mulige perspektiv på hva som har vesentlig betydning for mennesker og biosfære har disse rammene hatt ett dominante perspektiv på CO2 - nemlig: CO2 fører til global oppvarming. Dermed gir rammene også ett dominant perspektiv på fossile drivstoff -nemlig: Forbrenning av fossile drivstoff frigjør CO2 som fører til global oppvarming. Nå har det seg slik at CO2 ikke bare fører til global oppvarming. CO2 er også en input til fotosyntesen. Derav kan man tenke seg at økte mengder CO2 i atmosfæren gir bedre vekstvilkår for avlinger, planter, og trær. Dette har også blitt demonstrert i forsøk. Ved hjelp av satellittmålinger er det også påvist på globalt nivå. Det er ingen tvil om effekten. Det viser seg at planter generelt sett vokser bedre, setter dypere røtter og klarer seg med mindre vann ved en økning av CO2 nivåene i atmosfæren. Det viser seg også at effekten har et globalt omfang - som man kunne forvente siden CO2 utslipp til atmosfæren fordeler seg over hele kloden. Der forelå både robust teori om fotosyntesen, utallige forsøk som påviser positive effekter av økte CO2 nivå i atmosfæren, og viten om at effekten i praksis også er utnyttet for å gi bedre vekst i drivhus. Allikevel ble ikke disse effektene vurdert i Klimapanelets femte sett med rapporter som ble utgitt i 2013 og 2014. Klimapanelet skriver det slik i AR6 Climate Change 2021: The Physical Science Basis: “The AR5 WGII [2014] briefly discussed changes in global vegetation greenness derived from satellite proxies for photosynthetic activity. Observed trends varied in their strength and consistency, and AR5 thus made no confidence statement on observed changes. The SRCCL [Special Report on Climate Change and Land 2019 ] subsequently concluded that greening had increased globally over the past 2–3 decades (high confidence).” Paris avtalen ble inngått 12 Desember 2015. Sitatet over viser at Parisavtalen ble inngått på et tidspunkt der en vesentlig effekt av CO2, nemlig global greening, ikke var vurderte av klimapanelet. Hvilket igjen betyr at Parisavtalen ble inngått på et mangelfullt grunnlag. Det påfølgende avsnitt i AR6 Climate Change 2021… gir et inntrykk av i hvilken grad grunnlaget var mangelfullt: “Vegetation index data derived from AVHRR and MODIS depicts increases in aspects of vegetation greenness (i.e., green leaf area and/or mass) over the past four decades (Piao et al., 2020). NDVI [Normalized Difference Vegetation Index] increased globally from the early 1980s through the early 2010s (Y. Liu et al., 2015a). N. Pan et al. (2018) found NDVI increases over about 70% of the Earth’s vegetated surface through 2013, and Osborne et al. (2018) noted strong upward changes in NDVI in the circumpolar Arctic through 2016. Globally integrated Leaf Area Index (LAI) also rose from the early 1980s through at least the early 2010s (Zhu et al., 2016; Forzieri et al., 2017; Jiang et al., 2017; Xiao et al., 2017) and probably through near-present; for example, C. Chen et al. (2019) documented an LAI increase over one-third of the global vegetated area from 2000–2017.” Dette er bare ett eksempel. Ved søk på ordene: ´photosynthesis´, ´greening´, ´LAI´, ´NDVI´, og ´Gross Primary Production´ vil man finne flere eksempler i teksten som omhandler denne positive effekten av CO2 på planter, avlinger, og trær. Ett eksempel er følgende:“Substantial progress has been made since AR5 on attributing change of the global net land CO2 sink. Increasing global net land CO2 sink since the 1980s is mainly driven by the fertilization effect from rising atmospheric CO2 concentrations (Schimel et al., 2015; Sitch et al., 2015; Fernández-Martínez et al., 2019; O’Sullivan et al., 2019; Tagesson et al., 2020; Walker et al., 2021) (medium confidence). Increasing nitrogen deposition (de Vries et al., 2009; Devaraju et al., 2016; Huntzinger et al., 2017) or the synergy between increasing nitrogen deposition and atmospheric CO2 concentration (O’Sullivan et al., 2019) could have also contributed to the increasing global net land CO2 sink. The effects of climate change alone on the global net land CO2 sink is so divergent that even the signs (directions) of the effects are not the same across DGVMs (e.g., Huntzinger et al., 2017).” Avsnittet kunne nok vært uttrykt klarere. Men, avsnittet betyr i hovedsak at økningen i CO2 i atmosfæren sammen med nitrogen avsetninger (Inkludert NOx - tro det eller ei) har gitt en økning i årlig dannelsen av biomasse globalt. Og at det ikke var mulig å konkludere med at klimaendringene har påvirket dannelsen av biomasse negativt. Selv om det ikke er nevnt i avsnittet over er det også slik at det mange steder har blitt mer fordelaktige klimatiske forhold for plantevekst. Så kunne man tenke at dette er en vesentlig effekt som det kunne være verdt å informere politikerne om i rapportens oppsummering: ´Summary for Policy Makers´. Men, nei. Summary for Policy Makers i Klimapanelets sjette rapporter (2021 - 2023) inneholder ikke spor etter den positive effekten av CO2 på plantevekst. Årsaken til at effekten ikke har kommet med i Summary for Policy Makers kan man bare spekulere i. Men, det er ikke utenkelig at en rotårsak er den begrensede rollen til Klimapanelet: “understanding the scientific basis of risk of human-induced climate change, its potential impacts and options for adaptation and mitigation” - slik den fremkommer ´Principles governing IPCC work´. Videre er det slik at kull, olje og gass ikke bare har den effekten at forbrenning frigjør CO2 som fører til global oppvarming. Fossile drivstoff har mange andre effekter. Fossile drivstoff gir både energi til oppvarming, elektrisitet, og transport samt råstoff til produksjon av utallige varer med stor verdi for individ og samfunn. Derav kan man også forestille seg at tiltak for å redusere tilbudet av fossile drivstoff vil ha den effekten at både energi og varer blir dyrere og dermed mindre tilgjengelige. Dette rammer de fleste, men jo fattigere en person er - jo større er sårbarheten for denne type effekter. Effekten er så vidt nevnt I ´AR6 Climate Change 2022: Mitigation of Climate Change´ står det:“However, mitigation policies can also cause higher food prices and an increased population at risk of hunger ([Detrimental to:] SDG 2 – zero hunger) and relying on solid fuels ([Detrimental to:] SDG 3 – good health and well-being; and SDG 7 – affordable and clean energy) as side effects. Her kunne de nok også nevnt at bruken av ´solid fuels´ som plante- og trevirke også medfører inngrep i naturen som antagelig har sine negative effekter på biodiversiteten. I rapporten står det også:“Mitigation policies aimed at achieving 1.5°C–2°C, if not managed properly, could negatively affect food security through changes in land and food prices (high confidence), leading to increases in the population at risk of hunger by 80–280 million people compared to baseline scenarios.” Og:“agricultural land used for second-generation bioenergy crop production may require up to 6.6 Mkm2 in 2100, increasing the competition for land and potentially affecting sustainable development (AR6 scenarios database).” Hvilket betyr at dersom det er slik at avvikling av norsk petroleumsproduksjon ikke blir erstattet av annen produksjon, og følgelig ikke har noen effekt i praksis, så kan det tenkes at avviklingen reduserer tilbudet av fossile drivstoff i verden og bidrar til negative effekter både for mennesker og resten av biosfæren som er større enn effekten av klimaendringer. Hva ´managed properly´ egentlig medfører og i hvilen grad ´managed properly´ er realistisk er ikke godt å si. Det er tvilsomt at et Norge uten petroleumsinntekter, og med den største andel offentlig administrasjonen i OECD, vil være i stand til å avhjelpe de negative konsekvensene internasjonalt som følge av kutt i tilbudet av petroleum med noe vesentlig annet enn oppmuntrende tilrop. Men, siden Klimautvalgets utredning ikke følger utredningsinstruksen så aner vi ikke hvilken tilstand Norge kan være i når det eventuelt blir mer aktuelt. Et annet aspekt som er med å redusere klimamålenes legitimitet er den omfattende bruken av ´business-as-usual´ scenariet RCP8.5. I Klimapanelets femte rapport serie (2013-2014) dannet RCP8.5 grunnlaget for ´business-as-usual´ scenariet. Klimapanelet kalte ikke scenariet for det, med unntak av ett tilfelle i AR5 Climate Change 2014: Impacts, Adaptation, and Vulnerability. RCP8.5 scenariet er det eneste scenariet i Klimapanelets femte rapporter som er uten tiltak for å forhindre utslipp av CO2. Derfor er det klart at RCP8.5 i praksis ble anvendt og betraktet som et ´business-as-usual´ scenarie - både i forskningen og i Klimapanelets vurderinger av forskningen. Scenariet dannet derfor i all hovedsak grunnlaget for vurderingen av hva som ville inntreffe uten handlinger for å forhindre utslippet av CO2. Som nevnt ble Paris avtalen ble inngått 12 Desember 2015. RCP8.5 scenariet i Klimapanelets femte rapporter (2013-2014) påvirket selvsagt også Parisavtalen. Etter avtalen ble inngått, i 2016, ble følgende artikkel publisert: “The implications of fossil fuel supply constraints on climate change projetions [sic] -A supply-side analysis” Wang et. al. Artikkelen var antagelig en av de første tydelige indikasjonene på at premissene for Klimapanelets femte sett med rapporter var urealistiske. Artikkelen konkluderte med følgende: “Climate projections are based on emission scenarios. The emission scenarios used by the IPCC and by mainstream climate scientists are largely derived from the predicted demand for fossil fuels, and in our view take insufficient consideration of the constrained emissions that are likely due to the depletion of these fuels. This paper, by contrast, takes a supply-side view of CO2 emission, and generates two supply-driven emission scenarios based on a comprehensive investigation of likely long-term pathways of fossil fuel production drawn from peer-reviewed literature published since 2000. The potential rapid increases in the supply of the non-conventional fossil fuels are also investigated. Climate projections calculated in this paper indicate that the future atmospheric CO2 concentration will not exceed 610 ppm in this century; and that the increase in global surface temperature will be lower than 2.6 C compared to pre-industrial level even if there is a significant increase in the production of non-conventional fossil fuels. Our results indicate therefore that the IPCC’s climate projections overestimate the upper-bound of climate change.” For å sette det i perspektiv medfører RCP8.5 scenariet i størrelsesorden 1000 ppm CO2 i atmosfæren i år 2100. Det er en meget stor forskjell mellom 610 ppm til 1000 ppm. Etterhvert ble det klart for mange at RCP8.5 scenariet var urealistisk. Der er et misforhold mellom mulige utslipp av CO2 under ´business-as-usual´ og scenarie modellens ´business-as-usual´ scenarie RCP8.5. Men, skaden var allerede skjedd. Skaden har så langt vist seg å være uopprettelig. ´AR6 Climate Change 2021: The Physical Science Basis´ trakk seg på en minst mulig tydelig måte bort fra ´business-as-usual scenariet´ RCP8.5 ved uttalelsen: “No likelihood is attached to the scenarios assessed in this Report, and the feasibility of specific scenarios in relation to current trends is best informed by the WGIII contribution to AR6.”. Erkjennelsen av at RCP8.5 var urealistisk som følge av ´supply constraints´ glimrer imidlertid med sitt fravær i ´AR6 Climate Change 2022: Mitigation of Climate Change [WGIII]´:“High-end emission scenarios, such as RCP8.5 and SSP5-8.5, are becoming less likely with climate policy and technology change (Box 3.3), but high-end concentration and warming levels may still be reached with the inclusion of strong carbon or climate feedbacks”. Utsagnet underslår dermed erkjennelsen av at RCP8.5 (og det noenlunde tilsvarende SSP5-8.5) aldri var realistiske men beholder scenariene med et ´may´ under påskudd av forestilte men ikke påviste feed-back mekanismer og såkalte vippepunkt. Tilstanden er fortsatt at mesteparten av forskningen og vurderingene til Klimapanelet er basert på en forestilling om RCP8.5 (omtrent SSP5-8.5 i AR6) som et slags ´business-as-usual´ scenario. Følgelig er også Politiske mål sterkt dominert av frykten for konsekvensen av det urealistiske RCP8.5 ´business-as-usual´ scenariet. Politiske mål er dermed delvis formet på falske premisser. Et annet aspekt er at det kun er i størrelsesorden 44 % av den CO2 som slippes ut av menneskeheten hvert år som akkumuleres i atmosfæren. Følgende står i ´AR6 Climate Change 2021: The Physical Science Basis´: “Over the past six decades, the average fraction of anthropogenic CO2 emissions that has accumulated in the atmosphere (referred to as the airborne fraction) has remained nearly constant at approximately 44%. The ocean and land sinks of CO2 have continued to grow over the past six decades in response to increasing anthropogenic CO2 emissions (high confidence).” “Land sinks” betyr CO2 som akkumuleres i biosfæren. Altså, absorpsjon av CO2 fra atmosfæren som øker biomassen på jorden. Siden det dominerende perspektivet til Klimpanelet er klima og det legger grunnlaget for global politikk og finansiering så har konsekvensen blitt at eventuelle positive konsekvensene av bedre vekstvilkår for avlinger, planter, og trær som følge av økte nivåer av CO2 i atmosfæren ikke har blitt studert i samme grad. Merk at andelen av den CO2 som slippes ut som absorberes ser ut ser ut til å ha vært konstant. Samtidig har den totale mengden som slippes ut har økt sterkt siden 1970. Det betyr dermed at den totale mengden CO2 som absorberes i biosfæren hvert år også har økt sterkt. Kloden har blitt grønnere, eller veksten av biomasse i biosfæren har økt, raskere og raskere. Dette er også en effekt som bidrar til mindre vekst av CO2 i atmosfæren enn det som var lagt til grunn i tidligere modeller. En økning av biomassen på jorden kunne blitt betraktet som en positiv ting. Tenk at menneskelig aktivitet utilsiktet har medført bedre vekstvilkår for avlinger, planter og trær - og alle de organismene som nyter godt av det - over store deler av kloden. Tenk at CO2 utslipp gir en global gjødsling som gjør kloden grønnere. Man kan lett tenke seg at dette i hovedsak er ønskelige effekter på svært mange måter. Men, når det dominerende perspektivet på effekten av CO2 utslipp er klimaendringer, så har det også medført at der har vært begrenset med studier av andre effekter av CO2. Dermed vi ha gått glipp av andre perspektiv på CO2 som i det hele bildet kunne ha vært veldig vesentlig. Nye studier har kommet til etter siste frist for studier betraktet av Klimapanelet i den sjette rapportserien. En ny artikkel konkluderte med følgende (´The global greening continues despite increased drought stress since 2000´; Xin Chen et. al. 2024): “Increases or decreases in remote sensing-based vegetation greenness are usually referred to as greening or browning. The CO2 fertilization along with land management determined that greening is dominant. However, recently global browning signals due to drought stress have also been widely reported. In this study, We used the four latest leaf area index (LAI) datasets to explore this controversial topic, and found that global greening was not only present (trend between 3.1–6.4 ×10−3 m2 m−2 yr−1) but also continued (growth rate trend between 3.3–6.4 ×10−4 m2 m−2 yr−2) during 2001–2020. Greening acceleration occurred in 55.15% of the globe (positive trend and positive growth rate trend), while browning acceleration occurred in only 7.28% (negative trend and positive growth rate trend). Combined with meteorological variables, we found that CO2 change dominated the LAI trend, while climate change largely determined the LAI growth rate trend. Importantly, our study highlighted that drought trend did not necessarily trigger vegetation browning, but slowed down the rate of greening.” Av Klimapanelets scope: “understanding the scientific basis of risk of human-induced climate change, its potential impacts and options for adaptation and mitigation” kan man fatte mistanke om at Klimapanelet har hatt et for ensidig perspektiv. Studier av denne typen bekrefter med all mulig tydelighet at det også er tilfelle. At Klimapanelets perspektiv alene skal dominere all verdens politikk fremstår derfor mer og mer urimelig. Men, det dominerende perspektivet ser ut til å være frykt for klimaendringer. Tilsynelatende kombinert med en ubegrunnet tanke om at naturen er best slik den var i den lille istiden og at all endring av naturen siden den gang er negativt. Forholdene nevnt over fanges opp i de deler av befolkningen som er åpne for kritiske perspektiv. Da er det uheldig at de ikke også fanges opp i statsforvaltningen. Da kan det oppstå gap mellom virkelighetsforståelsen i statsforvaltningen og virkelighetsforståelsen i deler av befolkningen. Gap som bidrar til å reduserer statsforvaltningens legitimitet. Så langt er det ingen tegn til at statsforvaltningen egner å stille kritiske spørsmål ved grunnlaget for klimamålene. Utredningen til Klimautvalget viser heller ingen tegn til at statsforvaltningen og dennes utvalg evner å stille seg kritisk til premissene for og konsekvensene av de politiske klimamålene. Videre kan det påpekes at siden det er slik at 56 % av all CO2 som slippes ut absorberes i naturen så fremstår det meget underlig at der skal foreligge et mål om netto null utslipp. Hvor kommer det målet fra? Hvilke premisser danner grunnlaget for konklusjonen at netto null utslipp er det ønskelige. Det er i beste fall uklart. (Uten å gå videre inn på det her så er det også klart at de fleste studiene av effektene av økt CO2 nivå i havet er basert på urealistisk høye nivåer av CO2 i atmosfæren. Det kan søkes opp av de som eventuelt skulle fatte interesse for å gjøre en kritisk vurdering.) Til overmål er det slik at naturlige opptak i Norge ikke regnes med i utslippsregnskapet for Norge. Det eneste som regnes med er utslipp fra menneskelig aktiviteter og netto utslipp som følge av den menneskelige aktiviteten land use change. Det naturlige opptaket og det økende naturlige opptaket i den Norske biosfæren utenom endringer som følge av land use change regnes ikke med. Norge gror igjen. Tregrensen kryper oppover. Biomassen øker som følge av naturlig absorpsjon av CO2 fra atmosfæren. At det skjer er det ikke noen tvil om. Noen mer effektiv CO2 fangst fra atmosfæren enn den naturlige CO2 fangsten i naturen er det vanskelig å forestille seg. I det perspektivet fremstår det latterlig å tenke i retning av tekniske anlegg med material- og energibruk for CO2 fangst fra atmosfæren. Nå er det slik at alle land har sine naturlige fordeler og ulemper i forhold til andre land. En naturlig fordel i Norge er mye natur. En ulempe er energibehovet i et kaldt land. En annen ulempe er at Norges produksjon av petroleum, i hovedsak for andre land, medfører en stor del av CO2-utslippet i Norge. Uansett kan fremstå urimelig at Norge ikke skal kunne dra nytte av Norges naturgitte fordeler også når det gjelder CO2 opptak i naturen. Når mandatet eksplisitt sier “Samstundes skal utgreiinga omfatte utslepp og opptak i alle sektorar” så burde det være rom for å bringe CO2 opptak i den uberørte naturen på banen. Det kan vel også betraktes som en unnlatelse å ikke omtale CO2 opptak i den uberørte naturen. Og havområder - for den saks skyld. Man kan lett tenke seg at et annerledes sammensatt Klimautvalg med et mandat som åpnet for å stille spørsmål kunne ha påpekt slike effekter og stilt spørsmål ved slike ting. Utredningen viser at de ikke gjør det og heller taler for en innskjerping av Klimamålene uten å stille kritiske spørsmål. Der er potensielt store problemer med tiltak som har enorme samfunnsmessige konsekvenser. Deriblant en hel del hittil ukjente og utilsiktede konsekvenser. Konsekvenser Klimautvalget ikke gjør noen forsøk på å identifisere eller adressere. Antagelig som følge av et snevert mandat, ukritisk Departement, og utnevnelsen av et ukritisk Klimautvalg. Så langt er det ingen tegn til at statsforvaltningen egner å stille kritiske spørsmål til grunnlaget for politiske mål og mange politiske handlinger som hver for seg medfører store konsekvenser for den økonomiske situasjonen og handlingsfriheten både for hvert enkelt individ og det offentlige. Det er litt uheldig at det ikke stilles kritiske spørsmål siden det er velkjent fra kommunikasjon- og argumentasjonsteori at evne til å se etter, fange opp, og demonstrere med egne ord at motargumenter er forstått og tatt med i avveininger er vesentlig for aksept for det resultatet man kommer frem til. Her er det jo også verdt å legge merket til at mandatet sier: “Utvalet skal sørge for ein inkluderande prosess og leggje til rette for brei offentleg debatt.”. Her er det uvisst om Utvalget selv mener de har lykkes med det, og de sier heller ingen ting om det i utredningen - annet enn å gjøre rede for hva de har gjort. Utvalget sier mellom annet: “På disse møtene var det innledning fra eksperter på feltet og diskusjon i salen. Deltagelse var etter invitasjon, og et bredt spekter av aktører fra privat næringsliv, sivilt samfunn og andre relevante interessenter deltok.” Siden jeg følger litt med på området ville jeg nok ha fanget opp om der faktisk var en bred offentlig debatt. Det var det ikke - så vidt jeg fikk med meg. Det er en underlig forståelse av begrepet ´bred offentlig debatt´ dersom “to åpne nettmøter”, noen andre møter med utvalgte deltagere, og arrangement med inviterte regnes av utvalget som å legge tilrette for ´bred offentlig debatt´. Der har riktignok vært en offentlig debatt etter at utredningen ble lagt frem. Og da hovedsaklig en kritikk av det svake grunnlaget for deler av utvalgets anbefalinger. Reaksjoner på en svak utredning kan neppe regnes som at utvalget har ´lagt til rette for en bred offentlig debatt´. Min oppfatning er derfor at utvalget har sviktet også på denne delen av oppgaven. Om tendenser til aktivisme i Klimautvalget Klimautvalget viser tydelige tegn til aktivisme i utredningen. Ett av de mest tydelige tegnene på det er bruken av begrepet “klimakrise”. I ´AR6 Climate Change 2021: The Physical Science Basis´ står følgende observasjon:“Also, some media outlets have recently adopted and promoted terms and phrases stronger than the more neutral ‘climate change’ and ‘global warming’, including ‘climate crisis’, ‘global heating’, and ‘climate emergency’ (Zeldin-O’Neill, 2019). Google searches on those terms, and on ‘climate action’, increased 20-fold in 2019, when large social movements such as School Strikes for Climate gained worldwide attention (Thackeray et al., 2020). We thus assess that specific characteristics of media coverage play a major role in climate understanding and perception (high confidence), including how IPCC assessments are received by the general public.”Dette er eneste forekomsten av bruken av begrepet ´climate crisis´ i rapporten. Begrepet ´climate crisis´ forekommer kun to steder i ´AR6 Climate Change 2022: Mitigation of Climate Change´ og da kun i omtale av en artikkel. Omtrent tilsvarende i ´AR6 Climate Change 2022: Impacts, Adaptation and Vulnerability´. Begrepet ´climate crisis´ er hverken brukt i rapportenes ´Summary for Policy Makers´ eller rapportenes ´Technical Summary´. Climate crisis er altså ikke et begrep som Klimapanelet bruker. Begrepet er i hovedsak skapt av aktivisme. Bruken av begrepet indikerer tydelig at deltagerne i klimapanelet har gjort seg selv til offer for aktivismen. Det er ikke tillitsskapende at utredningen tar i bruk aktivistiske begrep. Bruken av slike begrep er også med på frata utredningen legitimitet. Ett annet tegn på aktivisme er at utvalget foretar en streng fortolkning av “Klimaloven slår fast at målet skal vere at klimagassutsleppa blir reduserte i storleiksorden 90–95 pst. jamført med utsleppsnivået i referanseåret 1990.” Klimapanelet tolker storleiksorden 90-95 pst. Til absolutt minimum 90 %. Størrelsesorden er i alminnelig bruk av ordet ikke ensbetydende med at noe absolutt må ligge innenfor et oppgitt intervall for å være av samme størrelsesorden. Når tiltak har en eksponensiell økning av konsekvenser jo nærmere 90-95 % reduksjon av netto CO2 utslipp man kommer, ville det ikke vært urimelig å påpeke en slik eksponensiell økning av konsekvenser og deriblant anbefale en revurdering av klimamålene i lys av den eksponensielle økningen av konsekvenser. Nå kan man innvende at denne høringsuttalelsen i noen grad bærer preg av stilskriving. Det kan så være, men utredningen til Klimapanelet fortjener i meget stor grad den samme karakteristikk. Den inneholder lange passasjer som i større grad kan karakteriseres som stilskriving enn utredning. Så da er det vel ikke urimelig med en høringsuttalelse på et tilsvarende nivå. Med det kan det vel også passe å avslutte dette høringsinnspillet.",30.01.2024,Privatperson
Den norske kyrkja ved Biskopen i Møre Ingeborg Midttømme,"Dato: 10.01.2024 Vår ref: 24/00151-2 Dykkar ref: NOU 2023:25 Omstilling til lavutslipp. Høyringssvar frå Biskopen i Møre Strategidokumentet for Den norske Kyrkja (DNK) legg til grunn at den skal «fremje verdiar som byggjer eit godt samfunn for alle». I 2050 er det eit samfunn og ei verd med vesentleg lågare utslepp av CO2 enn i dag. Høyringsdokumentet «Omstilling til lavutslipp» peikar på heilt grunnleggande omstillingar og vegval som må gjerast før 2030 – dersom vi skal ha von om å nå dei reduserte utsleppsmåla for 2050. Mykje av dette ligg på politikarane sitt bord, men DnK kan også spele ei sentral rolle som verdiformidlar og som ein sentral aktør i sivilsamfunnet lokalt, nasjonalt og internasjonalt. Høyringsdokumentet peikar på dei overordna grepa som må gjerast og seier i klartekst at vi må «vende bort frå stien vi er på i dag.» (NOU 25:2023, s 56). Slike formuleringar er meir vanlig i religiøse skrifter enn i offentlege publikasjonar. Kanskje seier det noko om kor grunnleggande viktig det er at dette dokumentet vert lagt til grunn for norsk politikk i åra som kjem. Klimautvalget 2050 har gjort eit grundig og godt arbeid og rapporten fortener stor merksemd. Måtte det lukkast. 1. DnK si rolle i forhold til velferd og sosialt fellesskap Rapporten slår fast at det er «fullt mulig å opprettholde og videreutvikle et godt velferdssamfunn også med svakere utvikling i materiell velstand enn Norge har vent seg til. Politikken må da i større grad dreie seg om fordeling av goder og byrder enn å sikre ytterligere økonomisk vekst for samfunnet totalt sett.» (NOU 2023:25 s. 121). Politikkutvikling skjer ikkje i eit tomrom og Den norske Kyrkja er og vil være ein medspelar og pådrivar for ei politikkutvikling som legg vekt på større utjamning og ivaretaking av skaparverket for komande generasjonar. I dokumentet «Guds skaparverk – vår heim uttalte Bispemøtet i DnK fylgjande: «Vi er forplikta til å fordele goda i skaparverket rettferdig og med respekt for eigenverdien til naturen. Dei kommande generasjonane skal kunne leve på ei jord som gir dei nok å ete, reint vatn å drikke og høvet til å leve eit trygt og godt liv.» Utanforskap har mange fasettar og årsaker. Det er mange ulike typar stengsler som held einskildpersonar og grupper utanfor. Høge medlemsavgifter og kostnader til treningstøy, reiser etc. kan gjere det nærast umogleg for barn frå familiar med låg inntekt å delta i enkelte idrettar og aktivitetar. DnK har mange ulike tilbod til barn og unge som for det aller meste er heilt gratis. Sosialt fellesskap er for dei aller fleste heilt grunnleggande for eit godt liv. Politikarane må legge til rette for at alle barn får sjansen til å delta i ein aktivitet og eit fritidstilbod som dei likar, uavhengig av foreldra si lommebok. Norske kyrkjer er møtestader kvardag som helg gjennom heile året. Det er babysong og speidar, kor og eldretreff, konsertar og ungdomskveldar. Uavhengig av type arrangement er det sosiale fellesskapet eit berande element i alt kyrkjeleg arbeid. For å møte utfordringane med knappare ressursar og store omsorgsbehov i kommunane må sivilsamfunnet og ideelle aktørar som Kirkens Bymisjon, Røde kors og mange fleire, spele ei sentral rolle for å bygge sosial tryggleik i bygd og by. Dnk har mange frivillige i si teneste rundt kvar tilsett medarbeidar i kyrkjelydane. Den tette koplinga mellom tilsette og frivillige styrker også kvaliteten i dei frivillige tenestene gjennom vegleiing og opplæring. Politikarane og offentleg tilsette kan i endå større grad spele på lag med DnK, ideelle organisasjonar, spreke pensjonistar og enkeltmenneske som gjerne vil bety noko for andre. 2. Sirkulærøkonomi – reparasjon og gjenbruk Rapporten peikar på behovet for å utvide og utvikle ein sterkare og meir mangfaldig sirkulærøkonomi i Norge. Gjenbruksbutikkane i Norge spelar ei sentral rolle her. Det norske Misjonsselskap (NMS) har store utsal og kundegrupper over heile landet – med eit stort korps av frivillige medarbeidarar. Kirkens Bymisjon sitt «Skattkammer» låner ut eit stort spekter utstyr innanfor idrett og friluftsliv til barn og familiar – mellom anna i Ålesund. Herøy kyrkjelyd på søre Sunnmøre har sin eigen «Gratisbutikk». I tillegg involverer mange lokalkyrkjelydar seg i innsamling av klede og utstyr til Ukraina, Moldova og andre deler av verda. Det er ein god ide å redusere moms både på reparasjon og sal av brukte varer slik det vert omtalt i rapporten (NOU 2023:25, s. 127). I tillegg bør butikkar som NMS Gjenbruk kunne levere avfall til reduserte prisar, sidan dei ofte tek imot varer som viser seg å vere av for dårleg kvalitet til vidaresal.Vi meiner også reparasjon av sko, syklar, klede og møblar burde hatt redusert/ ingen moms for å stimulere til gjenbruk/ombruk og til kjøp av kvalitet. 3. Strategi for sluttfasen av norsk oljeutvinning Utvalet bak NOU 2023:25 meiner det hastar med å utarbeide og vedta ein strategi for «sluttfasen av norsk petroleumsvirksomhet». Implisitt i denne strategien meiner utvalet også at det ikkje må gjevast fleire konsesjonar til leiting, utvinning eller til anlegg og drift før ein slik strategi er utmeisla og vedtatt av Stortinget. (NOU 2023:25 s. 176)Kyrkjemøtet i 2021 (DnK sitt øverste organ) behandla saka «Mer himmel på en truet jord» - der eit av vedtakspunkta nettopp handlar om politisk påverknad. I vedtaket forplikta DnK seg til å påverke politikk og handlingsmønster ved å «be den norske regjeringen lytte til anbefalingen frå IEA’s rapport NetZero by 2050 A Roadmap for Global Energy sector Mai 2022 om å stanse ytterligere leteaktivitet etter olje og gass på norsk sokkel.» KM sak 15/2021). (Fotnote 1) (1) https://www.kirken.no/nbNO/gronnkirke/Tema/km%202021%20mer%20himmel%20p%C3%A5%20en%20truet%20jord/Kyrkja sitt øverste organ stiller seg bak ei slik vurdering sidan utsleppa frå norsk olje og gasseksport er så overveldande - over 500 mill tonn CO2 ekvivalentar årlig. Så lenge norsk olje og gass erstattar kull er det lett å forsvare norsk produksjon av olje og gass – men skal kloden unngå kritisk oppvarming – og skal Norge og Europa nå klimamåla i 2050 hastar det med å få vedtatt ein strategi for sluttfasen av norsk petroleumsverksemd. 4. Eit transportsystem for framtida Det trengs ei ny retning for politikken dersom vi skal redusere utsleppa frå transport og samferdsel slik dei vedtekne klimamåla føreset. Rapporten peikar på behovet for ei overordna transportplanlegging, som tek utgangspunkt i transportetterspurnaden og transportsystema i 2050. Difor hastar det med å definere transportsystemet i 2050 – med reduserte utslepp og arealbruk. Deretter kan ein finne dei beste løysingane totalt sett for jernbane, veg, flytrafikk og sjøfart. Vi må ikkje låse oss til den «stien» som er lagt i tidelgare Nasjonal transportplan (NTP), men i staden ha fokus på korleis transportsystemet skal sjå ut i eit lågutsleppssamfunn. Biskopen stiller seg bak dei tiltaka som er foreslått både i forhold til restriktiv arealbruk, mindre fokus på høg fart og at vedlikehald og utvikling av eksisterande infrastruktur vert prioritert framfor ny utbygging. 5. Nedbygging av areal Nrk viste nyleg kor mykje areal som er bygd ned over heile landet berre dei siste fem åra ved utbygging av motorvegar, hyttefelt, bustader, vindkraft og næringsparkar. NOU rapporten peikar på behovet for ein heilskapleg nasjonal arealpolitikk både på land, i kystsona og til havs, og at regjeringa må legge fram ei sak om dette for Stortinget med det aller første (NOU 2023:25 s. 103). Eit viktig grep, som også biskopen i Møre stiller seg bak, er at det må fastsettast klare rammer for kommunane sitt ansvar i arealpolitikken, for å avgrense nedbygging av naturlege areal vesentleg. Statlege verksemder og institusjonar må også forplikte seg til å unngå nedbygging av natur i størst mogleg grad. Det hastar med å få på plass ein nasjonal strategi og eit endå meir forpliktande regelverk i så måte. Forvaltning av skaparverket er heilt sentralt i den verdsvide kyrkja si lære og teologi. Det er også bakgrunnen for at Bispemøtet i DnK i 2021 laga dokumentet «Guds skaparverk - vår heim. Tru håp og handling. Ein bodskap om det kristne kallet i møte med klimakrisa.» ( 2) «Det vakre og finstemte samspelet mellom artsmangfald og livsvilkår er skapt av Gud. Gud har tiltrudd oss å forvalte skaparverket, og livet til menneska er vove inn i og er avhengig av det. No løftar vi blikket og erkjenner ansvaret vårt for jorda. (….)Derfor må vi som lever no stå saman om å hindre tap av natur. Tap av naturmangfald har ein sjølvforsterkande effekt, som ein snøball som rullar. Når éin art døyr, påverkar det livsvilkåra til artane rundt han, og dermed står dei òg i fare for å døy ut. Det viser at utviklinga i dag ikkje er berekraftig. Dei forskjellige artane har ein eigenverdi, og vi har ingen rett til å utslette dei, uansett om arten verkar å vere nyttig for oss her og no, eller ikkje.»(Guds skaparverk – vår heim, Bispemøtet 2021) (2)https://www.kirken.no/globalassets/kirken.no/bispemotet/2020/dokumenter/guds%20skaperverk%20nynorsk%20korr2.pdf 6. Oppsummering Biskopen i Møre er glad for at Klimautvalet 2050 er såpass konkret i sin rapport. DnK stiller seg bak konklusjonane i planen og meiner det hastar med å lage ein konkret plan for kva tiltak regjeringa må sette i verk før 2030 – for at vi skal kunne ha eit lågutsleppsamfunn i 2050. Men regjering og Storting står ikkje åleine i denne saka. DnK ynskjer å ta del i den omstillinga som må komme og vil gjerne vere medspelar og pådrivar mot lågutsleppsamfunnet saman med andre. I fellesskap må vi styrke den sosiale berekrafta i lokalsamfunna, og legge til rette for eit godt liv med lågare forbruk og lågare Co2-utslepp. Vi må våge å sjå etter løysingar der sivilsamfunnet vert utfordra til å spele ei rolle i tett samarbeid med offentlege institusjonar og næringsliv. DnK har tett dialog med kyrkjer i andre land og verdsdelar, og den krisa vi står i med omsyn til naturtap, temperaturstiging og utanforskap/store skilnader må finne si løysing på tvers av nasjonar og kontinent. Alt på 300-talet skreiv biskop Ambrosius: «Jorda skal brukast av alle, alle saman. Ho kjenner ingen rike, berre fattige som ho føder. Det er ikkje av ditt gode som du gir til dei fattige. Det er ein del av Guds eige du gir tilbake. Jorda skal brukast av alle.» (Guds Skaparverk – vår heim, 2021). Når Ambrosius sa dette tenkte han truleg også på komande generasjonar – slik vi og må gjere. Med helsing Ingeborg MidttømmeBiskop Tore Johan Øvstebørådgjevar Dokumentet er elektronisk godkjend og har difor ingen signatur",07.02.2024,Kirke
Direktoratet for samfunnssikkerhet og beredskap,"DSB har mottatt NOU 2023: 25 Omstilling til lavutslipp – Veivalg for klimapolitikken mot 2050 på høring. Vi har gått gjennom dokumentet med særlig fokus på eventuelle konsekvenser knyttet opp mot fagområdene kjemikalie-, produkt og elsikkerhet. DSB har ingen kommentarer til høringen. På generell basis merker vi oss at omstillingen til et lavutslippssamfunn vil medføre et endret risikobilde. Det gjelder særlig etableringen av ny grønn industri, men også andre endringer slik som i arealpolitikken. Utredningen går i liten grad inn på konsekvensene av et endret risikobilde.",30.01.2024,Organisasjonsledd
DNMF,Det norske maskinist forbund legger ved vårt svar i pdf.,10.01.2024,Forening
Drammen kommune,Drammen kommune gir høringsuttalelse i samsvar med vedlagt høringsuttalelse.,21.02.2024,Kommune
Econa,,28.02.2024,
Eidsvoll INP,"1. Eidsvoll INP mener at skogen må regnes med i CO2-regnskapet, på samme måte som andre land i Europa.Norske skoger tar opp 47 prosent av det samlede karbonutslippet, ifølge SSB.Norske skoger hadde et opptak av CO2-ekvivalenter på 23,3 millioner tonn i 2019, viser tall fra Miljødirektoratet. Til sammenligning ble det i 2020 i alt sluppet ut 49,3 millioner tonn CO2-ekvivalentar i Norge, viser statistikken «Utslipp til luft». De siste 30 årene har karbonlagring i skog økt med 43 prosent i Norge. Inkludert norskekystens tareskog er vi da allerede klimanøytrale i forhold til 2050-målet. Klimautvalget skriver: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.»Begrunnelsen for å ikke inkludere skogen har altså med ambisjonsnivået å gjøre.Det mener vi er et merkelig argument, særlig når man tar med at utslippskutt blir dyrere jo renere energimiksen i landet er.Prisen for å ha et høyt ambisjonsnivå er altså veldig høy.Og merk altså at hvis Norge hadde gjort som EU og tatt med skogen i CO2-regnskapet, hadde vi allerede vært klimanøytrale i forhold til 2050-målet, dvs. at vi allerede ER et lavutslippssamfunn pr. i dag.2. Det blir feil å peke på Norges manglende utslippskutt etter 1990 i forhold til land som på det tidspunktet hadde mye kullkraft i energimiksen sin, og som fortsatt har det. Norge har verdens nest reneste energimiks etter Island.3. To mye benyttede uttrykk i politikken er «kost-nytte» og «samfunnsøkonomisk forsvarlig.»Dagens satsing på og prioritering av klimatiltak, kommer ikke inn under noen av disse begrepene, som er helt fraværende i klimasaken.Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene.4. Manglende økonomiske og samfunnsmessige konsekvensanalyser.Utvalget kommer med mange forslag for å oppfylle klimamålene i perioden frem mot 2050.Disse forslagene ville ført til store endringer i samfunnet vårt, med svekket økonomi og merkbart lavere levestandard. Men til tross for det, kommer ikke utvalget med noen økonomiske eller samfunnsmessige konsekvensanalyser av tiltakene, med henvisning til at det ikke er deres mandat.Eidsvoll INP mener at det burde ha vært med i rapporten, fordi anbefalingene til utvalget får så drastiske konsekvenser.5. En av anbefalingene som blir presentert i rapporten er å fase ut petroleumsvirksomheten i Norge med mål om å «ligne mer på vestlige økonomier uten olje- og gassresurser».Dette vil få en dramatisk effekt på økonomien. Ja, rapporten mangler fullstendig økonomiske og samfunnsmessige konsekvensanalyser, og utvalget bare viser til at det ikke er deres mandat. Det å peke på en rekke tiltak som får store konsekvenser, og samtidig utelate konsekvensanalyser, holder ikke. Her er iveren etter å bli et lavutslippssamfunn tydelig, koste hva det koste vil, bokstavelig talt.I tillegg sikrer petroleumsvirksomheten vår EU renere energi enn hva de ellers ville ha hatt. Vi erstatter brunt kull med renere norsk gass. Vi er faktisk EUs største leverandør av utslippskutt.Om norsk gass skulle blitt erstattet av kull, ville EUs utslipp ha økt med 330 millioner tonn CO2 pr. år, som er 12% av EUs utslipp, med en kvoteverdi på godt over 300 milliarder kroner, uten å ta oss betalt.Vi er et stabilt demokrati. I tillegg til å bidra til utslippskutt, er vi også en trygg gassleverandør for EU.Reduserer vi letevirksomheten vår, så reduserer vi også muligheten for eksport.Norge har i tillegg en av verdens reneste petroleumsvirksomheter med minimalt med fakling, som, hvis den hadde forsvunnet, hadde blitt erstattet med mindre rene virksomheter.Og vi må huske på at petroleumsvirksomheten er motoren i den norske økonomien. Den sysselsetter mange, og sørger for enorme inntekter til statskassen, som vi rett og slett ikke har en erstatning for. Dette vil få enorme konsekvenser for samfunnet, men det blir det altså sett helt bort fra. Det er bekymringsfullt.Det er økonomisk ikke tilrådelig å legge opp til å avvikle petroleumsvirksomheten vår, som Klimautvalget går inn for. Og etterspørselen etter olje og gass er ikke redusert på verdensbasis, og ligger heller ikke an til å bli det i uoverskuelig fremtid. Av all energibruk i verden, utgjør fossil energi 80 %. Det Internasjonale Energibyrået (IEA) sier at til tross for ambisiøse mål om utslippskutt, vil verdens oljeetterspørsel frem mot 2040 øke med 12 %, og at verden vil trenge 70 millioner fat olje pr. dag i 2040. Vi må også huske på at olje er mye mer enn bare til energi. Det blir brukt til asfalt, plast, til produksjon av byggematerialer, klær osv.Og hva skal vi da erstatte verdens reneste olje med?Å foreslå å fase ut olje- og petroleumsvirksomheten, som Klimautvalget gjør, er etter Eidsvoll INPs mening uklokt og inkonsekvent.Virksomheten bør i stedet utvikles.6. Det er også viktig å se Norge i en global sammenheng. Norges samlede utslipp er 50 millioner tonn CO2 pr. år. Det er forsvinnende lite, spesielt sammenlignet med Kina, som nå har passert Norge i utslipp pr. person med Kinas 8 mot Norges 7,5 tonn CO2 pr. innbygger pr. år. Til saman blir det hele 10 milliarder tonn CO2 pr. år, og Kina skal slippe ut enda mer i årene som kommer, i henhold til Parisavtalen, der de har meldt inn at dei skal øke sine utslipp med 450 % frem til 2030. Allerede per i dag står Kina alene for 30% av verdens beregnede utslipp (FN). Uansett hva vi gjør her i landet, vil det få null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene.7. Elektrifisering er både dyrt og unødvendig, og ren symbolpolitikk.Energi som vi trenger til andre ting blir sløst vekk til å elektrifisere bil- og båttrafikk, samt sokkelen. Et konkret eksempel er elektrifiseringa av gassanlegget på Melkøya, som vil støvsuge Finnmark for kraft og føre til at ny industri får nei av Statnett til å etablere seg. Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her.Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene.Rent beredskapsmessig blir også samfunnet mer sårbart når alt er avhengig av elektrisitet.DSB sin nye anbefaling er å klare seg inntil 7 dager uten strøm. Med hus som ikke har andre energikilder enn elektrisitet, blir det f.eks. vanskelig å sikre oppvarming. Og elektriske biler går jo også tom for strøm. Uten mulighet for lading blir de da stående.Elektrifisering av brøyting og annet vil kreve store investeringer i materiell og ladeinfrastruktur.Penger som f.eks. kunne blitt brukt til å vedlikeholde veinettet. Bare i Vestland er etterslepet på vedlikehold av vei på 16 milliarder. I stedet blir pengene slust inn i klimatiltak som ikke monner.8. Vindkraft er ikke løsningen.Det er viktig å huske på at vindkraft IKKE er utslippsfritt. Det er det ingen ting som er.Finske forskere ved LUT Universitet, et ledende universitet innen forskning på klimatiltak og bærekraft, har funnet ut at 90% av CO2-innsparingen til vindturbiner på land gjennom driftsperioden, beregnet til 25 år, forsvinner bare ved utvinning og foredling av de sjeldne jordmetallene. Og da har de ikke regnet på CO2-utslipp knyttet til utbygging, drift, riving og avfallshåndtering. Det kommer i tillegg.I tillegg er vindkraft svært arealkrevende, og reduserer naturens evne til å binde CO2, spesielt der de er anlagt i myrområder. Når man så legger til at det er forurensende, med både fare for lekkasje av hydraulikkolje og avskalling av belegget på vingene, som bl.a. inneholder giften bisfenol A, ser man tydelig at klima trumfer miljø og natur.S. 81 i rapporten blir det lagt til grunn en forventning om at prisen på flytende havvind vil bli redusert fra 117 øre pr. kWh i 2021 til 68 øre pr. kWh i 2030. Dette anslaget er altfor lavt. F.eks. har enorme økninger i kostnader veltet økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om en subsidie på 2 kr pr. kWh for å gå videre med satsinga. Det er jo milevidt unna både 117 øre og 68 øre.9. Sosioøkonomiske forskjeller vil øke.EUs nye bygningsenergidirektiv, «Energy Performance of Buildings Directive», omhandler energieffektivisering av boliger med mål om å bli et nullutslippssamfunn innen 2050. Da skal alle boliger ha energiklasse A.Det er ikke usannsynlig at det vil koste mellom en halv og halvannen million kroner å oppgradere en bolig, og denne regningen ender hos boligeieren. For folk som har lite å rutte med, kan det ende med at de må selje boligen, da de ikke har råd til å gjøre denne oppgraderingen.Utvalget skriver også at lave energipriser ikke skal være et hovedmål for energipolitikken, men at prisene i stedet må reflektere samfunnet sine kostnader ved å skaffe ny kraft til veie.Til tross for at utvalget sier at «høye kraftpriser kan ramme enkelte husholdninger hardt», så fraråder utvalget «å gjøre lave kraftpriser til et hovedmål i energipolitikken».Disse føringene om at klimahensyn skal gå foran vil gå ut over norsk næring og industri, og effekten av høye kraftpriser vil være negativt for bedrifter så vel som privatpersoner, og vil føre til at de sosioøkonomiske forskjellene vil øke.",28.02.2024,Forening
Elkem ASA,"Elkem ASA takker for muligheten til å komme med innspill. Vi stiller oss i hovedsak bak Norsk Industri sitt høringssvar. Vi ønsker likevel å utdype og understreke noen poenger i det følgende. Klimautvalget foreslår at lave energipriser ikke skal settes som hovedmål for energipolitikken. Dette går på tvers av det som i praksis har vært norsk politikk i flere ti-år, der rikelig tilgang på rimelig, fornybar kraft har dannet grunnlaget for en stor industriell base av kraftforedlende industri. Rimeligere kraft enn andre land i Europa og verden ellers har veiet opp for andre kostnadsmessige ulemper knyttet til industriproduksjon i Norge, og dette gjør at Norge har bygget opp kraftforedlende industri som er verdensledende med tanke på energieffektivitet og klimagassutslipp. Denne industrien, i tillegg til å være hjørnesteinsbedrifter i sine lokalsamfunn, fører til store lokale og nasjonale ringvirkninger, samt at den forsyner resten av Europa med kritiske råmaterialer til det grønne skiftet. Norge, med Elkem som største produsent, står for 40% av EUs import av silisium, en tilsvarende markedsandel som for naturgass. Dersom lave energipriser i Norge ikke lenger er et mål for energipolitikken forsvinner grunnlaget for kraftforedlende industri i Norge. Vi ønsker å gjøre det klart at Norge kan ikke få både-og, men enten-eller; enten høye energipriser eller en kraftforedlende industri. Som Norsk Industri også påpeker så hindrer ikke bruk av eksiterende klimateknologi utvikling og implementering av ny klimateknologi. Skal Norge oppnå sine klimamål for 2030 og 2050 må vi ta i bruk eksisterende teknologi hvor vi kan og ny teknologi hvor vi må. Det er derfor nødvendig at Enova får anledning til å støtte kutt av klimagassutslipp ved hjelp av eksisterende teknologi der denne enda ikke er lønnsom. Elkem støtter Norsk Industris standpunkt om at målene for karbonfangst må følges av virkemidler som utløser prosjektene. En høy CO2-avgift eller høy CO2-kvote pris gjør ikke karbonfangst lønnsomt. For en bedrift betyr dette kun utgifter uansett veivalg: enten høy utgift knyttet til selve CO2-utslippene, eller en høy utgift knyttet til rensing av utslipp. Dette er kostnader som bedriftene dessverre ikke kan hente inn i prisen på produktene som selges, da betalingsvilligheten blant kundene ennå ikke finnes. For Elkems smelteverk finnes i dag ikke alternative prosesser som ikke avgir CO2. Karbonfangst er en nødvendighet for at Elkem skal kunne fjerne CO2-utslippene helt på sikt. CCS-prosjekter er enn så lenge svært kostbare og vil kreve økonomisk støtte både til investering og drift. Hydrogenproduksjon i Norge bør baseres på Norges naturgitte fordeler, det vil si blått hydrogen med CCS. Norge har store naturgassressurser og gode lagringsmuligheter for CO2. Grønt hydrogen må produseres basert på fornybar elektrisitet, en vare Norge i følge tallrike rapporter vi ha et underskudd av i fremtiden. Bruk av norsk regulerbar fornybar kraftproduksjon til hydrogenproduksjon som i sin tur brukes som backupkapasitet i kraftsektoren innebærer en svært dårlig systemvirkningsgrad og dermed sløsing av fornybar energi i stort omfang. Det er nå kartlagt gjennom flere rapporter fra både NVE, Statnett og private aktører at Norge styrer mot et kraftunderskudd. Dette vil drive opp prisene og i seg selv være et stort hinder for ytterligere elektrifisering. Elkem mener derfor vi må stille krav til at ny kraftproduksjon må etableres senest samtidig med at nytt stort forbruk kobles på nettet. Hvis ikke dette gjøres vil ytterligere elektrifisering i Norge, for eksempel av anlegg offshore, kun føre til økt kraftimport til Norge og dermed økt kraftproduksjon og økte utslipp utenlands. Det raskeste og enkleste tiltaket vi kan foreta oss for å bedre kraftbalansen er økt energieffektivisering. Da sparer vi naturen for inngrep ifm. kraftproduksjon, vi sparer utbygging av nett, det er helt konfliktfritt og vi gjør forbrukere av kraft mindre eksponert for høye kraftpriser. Økt støtte til energieffektivisering må prioriteres av virkemiddelapparatet. Støtten bør være teknologinøytral og sikte til mest mulig spart energi per støttekrone. Til sist ønsker Elkem å minne om viktigheten av stabile og forutsigbare rammebetingelser, og at dette i seg selv kan være utløsende for investeringer i utslippskutt. Vi mener derfor det er nødvendig med brede tverrpolitiske forlik i Stortinget innenfor klimapolitikken slik at hovedlinjene i politikken ligger fast over tid.",26.01.2024,Allmennaksjeselskap
Energigass Norge,"Energigass Norge: Enig i målene, men det må flere tiltak til for at målene skal nås Energigass Norge støtter klimautvalget 2050 sine overordnede synspunkter og mål, men vi støtter ikke utvalgets løsning for framtidens energibruk. Innen energi tar utvalget i liten grad hensyn til naturbruk og tilgjengelige ressurser, og gjentar feilene som de regjeringsoppnevnte energiutvalgene har gjort tidligere. Energigass Norge er bransjeforening for virksomheter innen produksjon, distribusjon og bruk av energigasser. Foreningens formål er økt verdiskaping og bærekraftig energibruk gjennom sikker, miljøbevisst og effektiv anvendelse av gass. På mange måter har utvalget fått i oppdrag å utrede framtidens idealsamfunn, ved å «gjera ei heilskapleg utgreiing av dei vegvala Noreg står overfor for å nå klimamålet i 2050», og vise hvordan Norge kan bli et lavutslippssamfunn som er Enig i overordnede synspunkt Energigass Norge deler utvalgets overordnede synspunkt når det gjelder hva som skal til for å nå disse målene for 2050: Utslipp av klimagasser i 2050 Utvalget gjennomgår også hvilke utslipp av klimagasser som skal tillates når en skal redusere dagens utslipp med 90 - 95 prosent fram til 2050. Her pekes det på at alle andre sektorer enn landbruket, må redusere sine utslipp til null eller ha negative utslipp. Dette er en svært ambisiøs målsetning som krever radikale tiltak, skyhøye investeringer og en total omlegging av hvordan samfunnet vårt drives i dag. Hjelper ikke bare med økte avgifter, nå trengs det utløsende virkemidler Foruten endrede mål og politikk, er det økte avgifter som er utvalgets viktigste tiltak for å få en omstilling i samfunnet. Energigass Norge er enig i at prinsippet om at forurenser skal betale, også må gjelde videre. Men skal vi nå de offensive målene som er satt for 2050, er det helt umulig for den enkelte innbygger, bedriftseier eller selskap å bære omkostningene alene. Mange har allerede gjort store investeringer for å få ned utslippene av klimagasser. Nå er det de store og dyre tiltakene som står igjen. Energigass Norge foreslår derfor at det etableres et nytt omstillingsfond som skal bidra til at vi når målene om lavutslippssamfunnet i 2050. Fondet finansieres av inntektene fra olje- og gassvirksomheten, og må være stort nok til å sikre omstillingen og ha lang varighet. Norge har tjent store summer på utvinning av olje og gass. Nå må vi bruke noen av disse verdiene til omstillingen av samfunnet, og forberede oss på den nye tidsalderen. Vi er klar over at dette er et radikalt forslag, der mange vil frykte at et stort omstillingsfond kan gi økt inflasjon og høyere renter. Men radikale mål, krever radikale tiltak. Og uten et slikt omstillingsfond skal det svært mye til at vi klarer å nå målene for 2050. Hvis vi ikke gjør den nødvendige omstillingen, vil vi også slite med å opprettholde et levedyktig velferdssamfunn. Det er en mye større økonomisk trussel, enn hva et omstillingsfond utgjør. Ved å gjøre fondet langsiktig og økonomisk bærekraftig, mener vi at fondet tvert om vil sikre den norske økonomien framfor å true den. Om energi Energigass Norge deler ikke utvalgets analyse av energiområdet, og er ikke enige i de foreslåtte tiltakene. Elektrisitet beskrives gjerne som ryggraden i det norske energisystemet, men også andre energiformer gir viktige bidrag. Noe verken dette utvalget eller tidligere energiutvalg har tatt inn over seg. Gass er en av disse energiformene som brukes sammen med elektrisitet, og sikrer tilgangen på nok energi for flere tusen bedrifter i områder med svak strømforsyning og overbelastede nett. Gass utfyller også elektrisitet når det gjelder forsyningssikkerhet og prosesser som krever høye temperaturer. Utvalget tar til orde for at en må se livsløp, naturmangfold og ressursbruk sammen med utslippene av klimagasser, men glemmer både natur og ressurser når det gjelder elektrisitet. Utvalget mener også: «Et energisystem skal sikre at kraft er tilgjengelig på ethvert tidspunkt og over tid». Og da oppfatter vi at utvalget med kraft mener elektrisk kraft. Siden norsk kraftproduksjon er basert på vannkraft og vindkraft, varierer produksjonen svært mye over året, og fra år til år. Også forbruket av energi varierer mye. Hvis en skal følge utvalgets målsetting om å kunne ha total forsyningssikkerhet av elektrisk kraft her i landet «på ethvert tidspunkt», selv med kraftig økning i forbruket, må det bygges ut så mye tilgang på elektrisk kraft at selv med den lavest mulige produksjonen, må vi kunne dekke samfunnets maksimale behov for kraft. Det betyr at vi må bygge ut mye mer produksjon, flere linjer for import av kraft og ikke minst styrke hele linjenettet. Noe som vil kreve enorme investeringer, gi irreversible naturinngrep og bruk av store ressurser. Et slikt kraftsystem vil også bety at både produksjonsanlegg og linjenett vil stå ubrukt i de mange periodene der det ikke er bruk for maksimal produksjon. Dette er verken god energipolitikk eller fornuftig ressursbruk. Energigass Norge mener vi derfor må bygge videre på den modellen som preger dagens, norske energisystem der lokal energiforsyning i form av gass, fjernvarme og bioenergi komplementerer og utfyller bruken av elektrisitet. Dette er både mer skjønnsomt mot naturen, ressursvennlig, fleksibel og forsyningssikkert. Bruk av gass i Norge Norge bruker i dag i underkant av 10 TWh gass, fordelt på naturgass, LPG og biogass. Denne gassbruken kan over tid bli fornybar i form av biogass, hydrogen og biobasert LPG, og sikre at vi utnytter ressurser som i dag går til spille. Biogass består i hovedsak av metan, som også er hovedbestanddelen i naturgass. Bruk av naturgass kan derfor konverteres til biogass direkte, uten noen tekniske endringer. Biogass produseres av organisk avfall som gjennom en forråtningsprosess uten tilgang til oksygen, utvikler metan. Dette er en naturlig prosess, som industrialiseres i større fabrikkanlegg. Råstoffet for biogass er husdyrgjødsel, avløpsslam, fiskeslam, matavfall og annet organisk avfall. Det er i dag ca 45 fabrikker for biogass i drift i Norge, og 25 - 30 nye fabrikker er under planlegging. Restråstoffet fra produksjonen kan brukes til gjødsel og andre produkter. Bruk av bioressurser Klimautvalget 2050 mener at bioressurser ikke skal brukes til energiformål, men at denne ressursen er så viktig at en må finne andre, mer høyverdige bruksformer. Dette er et synspunkt Energigass Norge ikke deler. Bioressursene er mangfoldige og har mange bruksområder, men det utvalget ikke tar med seg er at disse bruksområdene kan kombineres, og at dagens enkle anlegg for produksjon, i framtiden vil bli komplekse raffineri der en får ut både energi og mange andre produkter. Disse raffineriene vil tjene som mottaksanlegg for ressurser som i dag går til spille, og sikre at ressursene blir resirkulert og gjenbrukt. Energigass Norge sammen med andre forening fikk i 2023 utarbeidet rapporten «Mulighetsrommet for biogass i Norge» der en ser på det teoretiske potensialet for produksjon av biogass i Norge. Rapporten viser at det i dag er råstoff til å produsere 5,5 TWh biogass, der husdyrgjødsel og fiskeslam er viktige kilder. Hvis havbruksbransjen når sitt mål om femdobling av produksjonen, vil det bli tilgang på råstoff til å produsere 15 – 20 TWh biogass. I dag går det aller meste av fiskeslammet (fiskebæsj og uspist fór) på havet. Slammet inneholder store mengder fosfor og nitrogen, som betyr at vi gjødsler havet samt at vi misbruker ressurser. Det årlige forbruket av fosfor i norske havbruksanlegg er 12.000 tonn. Fosfor sikrer god vekst, og tilsettes også i fór til andre husdyr, og brukes i gjødsling av alle plantevekster. Men havbruk utmerker seg med bruk av de største mengdene. For av de 12.000 tonnene som tilsettes fiskefôret, regner en med at 8 – 9000 tonn havner i sjøen og blir ikke gjenbrukt. Fosfor er en ikke en uendelig ressurs, og utvinnes i dag i hovedsak i Russland og land i Vest-Afrika. Ved å samle opp fiskeslammet og bruke det til produksjon av biogass, er det mulig å gjenvinne fosforet. Hydrogen og andre fornybare gasser Norge har muligheter til å produsere store mengder hydrogen enten fra naturgass med CO2-fangst eller ved elektrolyse av vann. Hydrogen har ikke utslipp av CO2 ved bruk. Det trengs elektrisitet for å produsere hydrogen, men fordelen er at hydrogen kan lagres til senere bruk. Hydrogen kan også distribueres sammen med naturgass eller i samme type infrastruktur. Norge har derfor både kapasitet og kompetanse til å produsere hydrogen. Fra hydrogen kan en også produsere ammoniakk som er pekt på som et framtidig drivstoff i skipsfarten. Det er også mulig å produsere andre fornybare gasser som biologisk basert propan som er et biprodukt ved produksjon av biodiesel, e-fuel, pTx og andre løsninger det forskes på. Felles mål, flere løsninger Vi er som sagt enige i målene fra Klimautvalget 2050, men når det gjelder energiområdet, mener vi at en må se på flere løsninger enn det utvalget tar for seg. Ellers vil det være vanskelig, om ikke umulig, å nå utvalgets ambisjoner.",28.02.2024,Forening
Equinor ASA,"Høringssvar fra Equinor til NOU 2025: 25 Omstilling til lavutslipp — Veivalg for klimapolitikken mot 2050 Equinor viser til høringen av «NOU 2025: 25 «Omstilling til lavutslipp — Veivalg for klimapolitikken mot 2050» med svarfrist 30. januar 2024. Vi setter pris på muligheten til å komme med innspill til Klimautvalgets omfattende rapport, som belyser viktige veivalg Norge står overfor for å levere på målet om å bli et lavutslippssamfunn innen 2050. Sammen med Energikommisjonens rapport (NOU 2023: 3 Mer av alt raskere) danner denne NOUen et godt grunnlag for videre diskusjon om fremtidens energikilder og veien mot et lavutslippssamfunn. Samtidig er det nødvendig å påpeke at utvalgets mandat var begrenset til å beskrive utviklingen ut fra et normativt scenario der Norge er et lavutslippssamfunn i 2050, snarere enn å beskrive en utvikling basert på prognoser. Equinor vil også påpeke at utvalget har valgt en brutto-tilnærming til utslipp, og for eksempel ikke hensyntar fjerning av CO2 gjennom karbonbinding og CO2 fanget fra kilder utenfor Norge. Equinors utgangspunkt er at Norge i 2050 skal være en pålitelig og sikker leverandør av energi med lave klimagassutslipp knyttet til energiproduksjonen. Norsk sokkel skal i løpet av det neste tiåret gå fra å være en olje- og gassprovins til å bli en bred energiprovins som også produserer fornybar energi fra havvind, og leverer energiprodukter og lavkarbonløsninger markedet etterspør. Dette kan sikre fortsatt verdiskaping fra norsk sokkel også i fremtiden, og samtidig være et viktig bidrag til å nå Norges og Europas klimamål. Equinors ambisjoner er å halvere egne utslipp (scope 1 og 2) frem mot 2030 og et netto nullutslippsmål i 2050 som også inkluderer utslipp i forbindelse med bruken av olje og gass-produktene vi produserer (scope 3). Equinors energiomstillingsplan viser hvordan selskapet planlegger å nå disse ambisjonene gjennom reduksjon av egne utslipp og diversifisering av porteføljen. Det ligger en stor vekst i investeringer i fornybar energi og lavkarbonløsninger som karbonfangst og -lagring og lavkarbonhydrogen. Vi har blant annet satt et mål om at mer enn halvparten av selskapets bruttoinvesteringer skal være innenfor fornybar energi og lavkarbonløsninger innen 2030. I det følgende vil vi fokusere på scope 1 og 2 utslipp og ambisjonen om 50 % utslippsreduksjon innen 2030. Equinor legger til grunn at vi må redusere utslippene fra olje- og gassektoren i Norge med 70 % frem mot 2040 for at Norge skal nå målet om å bli et lavutslippssamfunn innen 2050. Et forventningsrett bilde av fremtidige utslipp er avgjørende for dette arbeidet. Equinor er enig i at rammene for EUs kvotehandelssystem og klimapolitiske målsetninger tilsier at antallet tilgjengelige utslippskvoter reduseres betydelig mot 2030, og vil gå mot null rundt 2040. Det er en av grunnene til at det er viktig at produksjonen i Norge skjer med så lave utslipp som mulig. Dette kan ikke skje utelukkende gjennom kvotehandelsmekanismen, men må også innebære reelle utslippskutt i Norge. Kvotepris er likevel en god mekanisme for å insentivere utslippskutt på en mest mulig kostnadseffektiv måte, og som et virkemiddel for å utvikle lønnsomme verdikjeder som fangst og laging av CO2. Equinors ambisjon er å kutte 50 prosent av våre utslipp innen 2030, og å opprettholde eller ytterligere forbedre den svært lave metaninitensiteten på under 0.02 %. Elektrifisering er et hovedtiltak for å kutte utslipp i nær sagt alle sektorer, også i utvinning av olje og gass. Næringen har allerede gjennomført mange elektrifiseringsprosjekter og energieffektiviseringstiltak som har bidratt til vesentlige utslippsreduksjoner på to millioner tonn CO2 i årlig siden 2018. Norges olje- og gassindustri har en konkret plan for å halvere utslippene innen 2030 og nær null utslipp i 2050. Dette er et langsiktig arbeid, og nå modnes prosjektene som må til for å nå målet. Vi har i forbindelse med årlig rapportering til myndighetene ved revidert nasjonalbudsjett 2024, etablert en forventningsrett utslippsprofil for felt der Equinor er operatør på norsk sokkel frem mot 2050. Hvis vi gjennomfører de siste identifiserte elektrifiseringsprosjektene på sokkelen, som ikke ennå er besluttet, så vil industriens mål om både 50 % kutt i 2030 og Equinors ambisjon om 70 % reduksjon i utslippene innen 2040, kunne nås. Det gjør at vi vil kunne ende på et utslippsnivå under det nivået utvalget peker på at vi må ned på i 2050. Equinor er enige i at det er behov for en tydelig strategi og prioritering for å nå Norges klimamål, samtidig må det ligge en kostnadsrealisme og gjennomførbarhet bak målene. Vi støtter mange av Klimautvalgets anbefalinger, bl.a. at det vil være fornuftig å utarbeide en langsiktig strategi for omstilling av norsk sokkel. Equinor har allerede en slik langsiktig strategi gjennom selskapets Energiomstillingsplan, som også viser hvordan konkrete pågående og planlagte forretningsaktiviteter støtter opp under ambisjonen. Vi støtter også anbefalingene om å øke investeringer i utvikling og implementering av fangst av CO2. Det kan være interessant å se på muligheten for å bruke CO2-avgiften til å støtte utslippsreduserende tiltak. Vi er enige i at det bør innføres sterke virkemidler for energieffektivisering og økt produksjon av fornybar energi, og at kvotesystemet ikke bør bli en hvilepute. Petroleumssektoren og energisystemet Equinor mener det er behov for en helhetlig plan for å bygge opp de nye næringene på sokkelen. Vår industri vil bygge ut havvind for å øke kraftproduksjonen, og utvikle kommersiell karbonfangst og -lagring slik at norsk og europeisk industri kan lagre sine utslipp på norsk sokkel. Vi har ambisjoner om å produsere hydrogen dersom et kommersielt marked utvikler seg for dette. Det vil bidra til å få ned utslippene ytterligere og sikre balansekraft. Equinor opererte 35 installasjoner på norsk sokkel ved utgangen av 2023. Ved utløpet av dette tiåret vil det være omkring 30 Equinor-opererte installasjoner igjen på norsk sokkel, mens det i 2040 vil være rundt 20 Equinor har ingen funn på norsk sokkel som vil øke antallet totale installasjoner vi opererer før 2030. Det vil komme nye installasjoner, men antallet som skal konsolideres og dekommisjoneres er større. Dette synliggjør at aktiviteten og produksjonen på sokkelen er i endring, og at sokkelen vil se vesentlig annerledes ut i 2050. Dette legger også utvalget til grunn. Vi vil understreke at vi har en plan for å redusere utslippene på sokkelen som er uavhengig av eventuell implementering av de mest radikale forslagene til utvalget. Letepolitikk Utvalget foreslår midlertidig stans i tildeling av letearealer og utvinningstillatelser på norsk sokkel mens det lages en strategi for sluttfasen til olje og gass. Imidlertid er det naturlige fallet i produksjonen på norsk sokkel de neste årene betydelig. Utslippene fra petroleumsvirksomheten på norsk sokkel havner under nivået utvalget peker på at er nødvendig i 2050. I så måte er de forventede endringene på sokkelen i tråd med et lavutslippsscenario for 2050. Samtidig skal Norge fortsatt være en stabil og pålitelig leverandør av energi til Europa, og det vil være nødvending med nærfeltsleting for at ikke olje- og gassproduksjonen skal falle for raskt. En stans i tildelinger og tillatelser kan imidlertid få betydelige og uintenderte konsekvenser for energisikkerhet i Europa på mellomlang sikt. Norsk sokkel er nå i en moden fase, og leting handler i stor grad om å begrense fall i produksjon. Equinor planlegger i hovedsak å lete etter olje og gass i områder nær eksisterende felt. Equinor vil også lete rundt felt som allerede er elektrifisert, eller planlagt for elektrifisering. Dette er sentralt når vi vurderer levetidsforlengelser av våre installasjoner. Equinor er av den oppfatning at en midlertidig stans kun vil bidra til tap av ressurser og tapte inntekter, ikke nødvendigvis bidra til lavere utslipp frem mot 2050 globalt. Ifølge IEAs Energy Outlook og andre 1,5-graders scenarier, inklusive Equinors Bridges-scenario, vil det være behov for olje og gass også i 2050. Dette gjelder også i scenarier der man lykkes med å begrense global oppvarming til 1,5 grader. Olje og gass brukes blant annet som innsatsfaktor i en voksende petrokjemisk industri, i tillegg til å være innsatsfaktor i bl.a. lavkarbonhydrogen og lavkarbondrivstoff. Vi forventer at Europa vil etterspørre olje og gass til energiformål, og som innsatsfaktor og lavkarbonhydrogen, også i 2050. Letepolitikken bør utvikles til også å ivareta leting etter egnede lager for CO2 fremover.Elektrifisering og utslippskutt på norsk sokkelUtvalget diskuterer elektrifisering og mener at det som hovedregel ikke skal brukes som virkemiddel på norsk sokkel. Equinor ønsker å understreke at elektrifisering er hovedregelen for utslippskutt på sokkelen og det viktigste tiltaket for Norge. Det er allerede tatt beslutning i 2/3 av våre prosjekter som skal elektrifiseres på sokkelen. Disse prosjektene er gjennomført, eller under gjennomføring, og gjør at vi vil kutte utslippene med 30-35 % mot 2030. I tillegg kommer utslippskutt fra konsolidering av infrastruktur og energieffektivisering.Realiteten man diskuterer er derfor om elektrifisering av den siste tredjedelen og nye felt skal gjennomføres. Det er avgjørende for å nå målet Stortinget har satt om 50 % utslippsreduksjon for næringen i 2030 at de gjenværende prosjektene elektrifiseres. Dette betyr ikke at alle felt på norsk sokkel vil eller bør elektrifiseres, kun de med lang levetid og betydelige utslipp.Energikommisjonen (NOU 2023: 3 Mer av alt - raskere) - peker på at betydelig aktivitet på sokkelen, og mener det er fornuftig å elektrifisere for å redusere utslippene og for å nå klimamålene. Oppgaven er å redusere alle utslipp – også de fra olje- og gassproduksjon. Dette er utslippskutt med global effekt, som også Klimautvalget støtter opp under. Elektrifisering med kraft fra land pekes på av Miljødirektoratet som det viktigste klimatiltaket med størst potensial for utslippsreduksjoner i 2030, etter karbonfangst og -lagring på industrianlegg.Selv om elektrifisering av sokkelen vil medføre økt kraftforbruk, har de fleste alternative utslippsreduserende tiltak en høyere tiltakskostnad. Det er viktig at Norge også følger opp utslippsmål på kort og mellomlang sikt. Det er få alternativer som gir like store utslippskutt for pengene, eller reduksjon per megawatt-time - som elektrifisering av installasjoner på sokkelen. Hvis vi ikke gjennomfører flere elektrifiseringsprosjekter enn dem som allerede har fått godkjenning av Energidepartementet, vil Equinors utslippsreduksjon stoppe på rundt 30-35% i 2030.Hvis Equinor får mulighet til å elektrifisere installasjoner og dermed oppnå 50 % utslippsreduksjon i 2030, legges også grunnlaget for å nå 70 % utslippsreduksjon i 2040. Vi elektrifiserer i hovedsak installasjoner som har forventet levetid utover 2040. Når vi i 2040 har redusert utslippene med 70 %, vil det være som følge av:Nedstenging av en del installasjoner fordi de ikke lenger leverer lønnsom produksjonLavere produksjon fra andre installasjoner som derfor har mindre behov for energiElektrifisering av gjenværende installasjonerTil sammen reduserer dette utslippene ytterligere ca. to millioner tonn CO2 per år i 2040, sammenlignet med 2030. Om 50 %-målet i 2030 ikke nås, vil de de akkumulerte utslippene mellom 2040 og 2050 være på ti millioner tonn CO2. Konsekvensen av dette er 29 millioner tonn CO2 i ekstra, akkumulerte utslipp frem til 2050, hvis de planlagte prosjektene som skal kutte utslipp i olje- og gassnæringen frem mot 2030 ikke gjennomføres.Equinor er enige med utvalget om at det er viktig å fremholde at energieffektivisering er et sentralt virkemiddel i alle sektorer og bransjer. På norsk sokkel er 20 % av utslippskuttene kommet fra slike tiltak. Energieffektivisering har over tid redusert utslippene med rundt to millioner tonn per år. Dette arbeidet fortsetter for fullt fremover.Nye næringer og alternativt drivstoff Utvalget er opptatt av stiavhengighet og peker særlig på effekten av oljeskattepakken. Equinor vil påpeke at den effekten er kortvarig og at det er få nye prosjekter. Det vil imidlertid være rom for nye prosjekter fra midten av 2020-tallet. De midlertidige endringene i petroleumsskatteregimet var helt sentral for å få leverandørindustrien gjennom koronapandemien, samt bevare nøkkelkompetanse Norge er avhengige av i energiomstillingen.Utvalget hevder at petroleumsindustrien svekker omstillingsevnen gjennom å legge beslag på knappe ressurser, som kompetanse. Utfordringene knyttet til nye energiprosjekter og lavkarbonløsninger på norsk sokkel skyldes økte kostnader, mangel på lønnsomme prosjekter og tilgang på teknologi. Dette var årsakene til at Trollvind ble utsatt. Etter hvert som aktivitetsnivået innenfor olje og gass går ned, og lønnsomheten i nye verdikjeder bedres – forventes det at aktiviteten innenfor havvind og lavkarbonverdikjeder øker. I 2019 arbeidet det 200 mennesker i Equinor med fornybar energi, i 2023 er tallet 1100. Vårt mål er å være en del av løsningen i en verden som skal gjennom en omfattende energiomstilling.Utvalget er opptatt av at Norge skal bidra til utslippskutt andre steder. Equinor jobber særlig med tre områder som kan bidra til dette. Det er fornybar energi, karbonfangst og- lagring og hydrogen. Dette handler om å håndtere utslipp fra sektorer som er krevende å avkarbonisere og der direkte elektrifisering ikke er et reelt alternativ. Vi jobber for å utnytte potensialet Norge har for transport og lagring av CO2 gjennom et CO2-rør fra Europa. Volumpotensialet er langt større enn dagens norske klimagassutslipp lenge før 2050. Vi jobber med å modne prosjekter for å avkarbonisere naturgasseksport ved å produsere hydrogen, noe også utvalget fremhevet at vil bidra til å avkarbonisere viktig industri. Hydrogeninfrastruktur vil på sikt også kunne danne grunnlag for eksport av hydrogen basert på fornybart fra Norge.EnergisikkerhetNorge og Europa befinner seg i en utfordrende kraftsituasjon. Dette skyldes flere samtidige faktorer som kan bli krevende både for forbrukere og industri. Utfordringene er forskjellige i de ulike landene i Europa. Equinor skal være en pålitelig energileverandør til Europa, samtidig som vi fortsetter å investere i energiomstillingsprosjekter. I samarbeid med norske myndigheter, partnere og systemoperatøren Gassco gjorde vi i 2022 flere tiltak for å øke gasseksporten. Vi fortsetter å gjøre vårt ytterste for å sikre god regularitet på feltene og i transportsystemet, og dermed i våre energileveranser.Det er avgjørende for Europa at Norge kan fortsette med stabile og pålitelige leveranser til kontinentet som opplever at energisikkerheten er truet.Regjeringen bør derfor legge til rette for jevnlige tildelinger av nytt leteareal for å underbygge Norges rolle som en langsiktig og pålitelig leverandør av energi – også i en lavkarbonfremtid.Med vennlig hilsen,Jannik LindbækKonserndirektør, kommunikasjon og myndighetskontakt Elektrifisering og utslippskutt på norsk sokkel Utvalget diskuterer elektrifisering og mener at det som hovedregel ikke skal brukes som virkemiddel på norsk sokkel. Equinor ønsker å understreke at elektrifisering er hovedregelen for utslippskutt på sokkelen og det viktigste tiltaket for Norge. Det er allerede tatt beslutning i 2/3 av våre prosjekter som skal elektrifiseres på sokkelen. Disse prosjektene er gjennomført, eller under gjennomføring, og gjør at vi vil kutte utslippene med 30-35 % mot 2030. I tillegg kommer utslippskutt fra konsolidering av infrastruktur og energieffektivisering. Realiteten man diskuterer er derfor om elektrifisering av den siste tredjedelen og nye felt skal gjennomføres. Det er avgjørende for å nå målet Stortinget har satt om 50 % utslippsreduksjon for næringen i 2030 at de gjenværende prosjektene elektrifiseres. Dette betyr ikke at alle felt på norsk sokkel vil eller bør elektrifiseres, kun de med lang levetid og betydelige utslipp. Energikommisjonen (NOU 2023: 3 Mer av alt - raskere) - peker på at betydelig aktivitet på sokkelen, og mener det er fornuftig å elektrifisere for å redusere utslippene og for å nå klimamålene. Oppgaven er å redusere alle utslipp – også de fra olje- og gassproduksjon. Dette er utslippskutt med global effekt, som også Klimautvalget støtter opp under. Elektrifisering med kraft fra land pekes på av Miljødirektoratet som det viktigste klimatiltaket med størst potensial for utslippsreduksjoner i 2030, etter karbonfangst og -lagring på industrianlegg. Selv om elektrifisering av sokkelen vil medføre økt kraftforbruk, har de fleste alternative utslippsreduserende tiltak en høyere tiltakskostnad. Det er viktig at Norge også følger opp utslippsmål på kort og mellomlang sikt. Det er få alternativer som gir like store utslippskutt for pengene, eller reduksjon per megawatt-time - som elektrifisering av installasjoner på sokkelen. Hvis vi ikke gjennomfører flere elektrifiseringsprosjekter enn dem som allerede har fått godkjenning av Energidepartementet, vil Equinors utslippsreduksjon stoppe på rundt 30-35% i 2030. Hvis Equinor får mulighet til å elektrifisere installasjoner og dermed oppnå 50 % utslippsreduksjon i 2030, legges også grunnlaget for å nå 70 % utslippsreduksjon i 2040. Vi elektrifiserer i hovedsak installasjoner som har forventet levetid utover 2040. Når vi i 2040 har redusert utslippene med 70 %, vil det være som følge av: Til sammen reduserer dette utslippene ytterligere ca. to millioner tonn CO2 per år i 2040, sammenlignet med 2030. Om 50 %-målet i 2030 ikke nås, vil de de akkumulerte utslippene mellom 2040 og 2050 være på ti millioner tonn CO2. Konsekvensen av dette er 29 millioner tonn CO2 i ekstra, akkumulerte utslipp frem til 2050, hvis de planlagte prosjektene som skal kutte utslipp i olje- og gassnæringen frem mot 2030 ikke gjennomføres. Equinor er enige med utvalget om at det er viktig å fremholde at energieffektivisering er et sentralt virkemiddel i alle sektorer og bransjer. På norsk sokkel er 20 % av utslippskuttene kommet fra slike tiltak. Energieffektivisering har over tid redusert utslippene med rundt to millioner tonn per år. Dette arbeidet fortsetter for fullt fremover. Nye næringer og alternativt drivstoff Utvalget er opptatt av stiavhengighet og peker særlig på effekten av oljeskattepakken. Equinor vil påpeke at den effekten er kortvarig og at det er få nye prosjekter. Det vil imidlertid være rom for nye prosjekter fra midten av 2020-tallet. De midlertidige endringene i petroleumsskatteregimet var helt sentral for å få leverandørindustrien gjennom koronapandemien, samt bevare nøkkelkompetanse Norge er avhengige av i energiomstillingen. Utvalget hevder at petroleumsindustrien svekker omstillingsevnen gjennom å legge beslag på knappe ressurser, som kompetanse. Utfordringene knyttet til nye energiprosjekter og lavkarbonløsninger på norsk sokkel skyldes økte kostnader, mangel på lønnsomme prosjekter og tilgang på teknologi. Dette var årsakene til at Trollvind ble utsatt. Etter hvert som aktivitetsnivået innenfor olje og gass går ned, og lønnsomheten i nye verdikjeder bedres – forventes det at aktiviteten innenfor havvind og lavkarbonverdikjeder øker. I 2019 arbeidet det 200 mennesker i Equinor med fornybar energi, i 2023 er tallet 1100. Vårt mål er å være en del av løsningen i en verden som skal gjennom en omfattende energiomstilling. Utvalget er opptatt av at Norge skal bidra til utslippskutt andre steder. Equinor jobber særlig med tre områder som kan bidra til dette. Det er fornybar energi, karbonfangst og- lagring og hydrogen. Dette handler om å håndtere utslipp fra sektorer som er krevende å avkarbonisere og der direkte elektrifisering ikke er et reelt alternativ. Vi jobber for å utnytte potensialet Norge har for transport og lagring av CO2 gjennom et CO2-rør fra Europa. Volumpotensialet er langt større enn dagens norske klimagassutslipp lenge før 2050. Vi jobber med å modne prosjekter for å avkarbonisere naturgasseksport ved å produsere hydrogen, noe også utvalget fremhevet at vil bidra til å avkarbonisere viktig industri. Hydrogeninfrastruktur vil på sikt også kunne danne grunnlag for eksport av hydrogen basert på fornybart fra Norge. Energisikkerhet Norge og Europa befinner seg i en utfordrende kraftsituasjon. Dette skyldes flere samtidige faktorer som kan bli krevende både for forbrukere og industri. Utfordringene er forskjellige i de ulike landene i Europa. Equinor skal være en pålitelig energileverandør til Europa, samtidig som vi fortsetter å investere i energiomstillingsprosjekter. I samarbeid med norske myndigheter, partnere og systemoperatøren Gassco gjorde vi i 2022 flere tiltak for å øke gasseksporten. Vi fortsetter å gjøre vårt ytterste for å sikre god regularitet på feltene og i transportsystemet, og dermed i våre energileveranser. Det er avgjørende for Europa at Norge kan fortsette med stabile og pålitelige leveranser til kontinentet som opplever at energisikkerheten er truet. Regjeringen bør derfor legge til rette for jevnlige tildelinger av nytt leteareal for å underbygge Norges rolle som en langsiktig og pålitelig leverandør av energi – også i en lavkarbonfremtid. Med vennlig hilsen, Jannik Lindbæk Konserndirektør, kommunikasjon og myndighetskontakt",26.02.2024,Allmennaksjeselskap
Etne Industri- og næringspartiet,"1. Etne INP meiner at skogen må reknast med i CO2-regnskapet, slik som i EU. Norske skogar tek opp 47 prosent av samla karbonutslepp, i følgje SSB. Norske skogar hadde eit opptak av CO2-ekvivalentar på 23,3 millionar tonn i 2019, viser tal frå Miljødirektoratet. Til samanlikning vart det i 2020 i alt sluppe ut 49,3 millionar tonn CO2-ekvivalentar i Noreg, viser statistikken «Utslipp til luft». Dei siste 30 åra har karbonlagring i skog auka med 43 prosent i Noreg. Inkludert norskekystens tareskog er vi då allereie klimanøytrale i forhold til 2050-målet. Klimautvalet skriv: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.» Grunngjevinga for å ikkje inkludere skogen har altså med ambisjonsnivået å gjere. Det meiner vi er eit merkeleg argument, særleg når ein tek med at utslippskutt vert dyrare jo reinare energimiksen i landet er. Prisen for å ha eit høgt ambisjonsnivå er altså svært høg. Og merk altså at viss Noreg hadde gjort som EU og teke med skogen i CO2-reknskapen, hadde vi allereie vore klimanøytrale i forhold til 2050-målet, dvs. at vi allereie ER eit lågutsleppssamfunn pr. i dag. 2. Det blir feil å peike på Noregs manglande utsleppskutt etter 1990 i forhold til land som på det tidspunktet hadde mykje kolkraft i energimiksen sin, og som fortsatt har det. Noreg har verdas nest reinaste energimiks etter Island. 3. To mykje benytta uttrykk i politikken er «kost-nytte» og «samfunnsøkonomisk forsvarleg.» Dagens satsing på og prioritering av klimatiltak, kjem ikkje inn under nokon av desse begrepa, som er heilt fråverande i klimasaken. Det finst ikkje gode grunnar for å bruke dei summane vi pr. dags dato bruker for å redusere små utslepp til null. Utslippskutt må foretas der det monnar mest og ein får mykje for pengane, noko som heng betre saman med desse begrepa. 4. Manglande økonomiske og samfunnsmessige konsekvensanalysar. Utvalet kjem med mange forslag for å oppfylle klimamåla i perioden fram mot 2050. Desse forslaga ville ført til store endringar i samfunnet vårt, med svekka økonomi og merkbart lågare levestandard. Men til tross for det, kjem ikkje utvalet med nokon økonomiske eller samfunnsmessige konsekvensanalysar av tiltaka, med henvisning til at det ikkje er deira mandat. Etne INP meiner at det burde ha vore med i rapporten, av di anbefalingene til utvalet får så drastiske konsekvensar. 5. Ei av anbefalingene som vert presentert i rapporten er å fase ut petroleumsverksemda i Noreg med mål om å «ligne mer på vestlige økonomier uten olje- og gassresurser». Dette vil få ein dramatisk effekt på økonomien. Ja, rapporten manglar fullstendig økonomiske og samfunnsmessige konsekvensanalysar, og utvalet berre viser til at det ikkje er deira mandat. Det å peike på ein rekkje med tiltak som får store konsekvensar, og samstundes utelate konsekvensanalysar, held ikkje. Her er iveren etter å verte eit lågutsleppssamfunn tydeleg, koste kva det koste vil, bokstaveleg tala. I tillegg sikrar petroleumsverksemda vår EU reinare energi enn kva dei ellers ville ha hatt. Vi erstattar brunt kol med reinare norsk gass. Vi er faktisk EUs største leverandør av utsleppskutt. Om norsk gass skulle vorte erstatta av kol, ville EUs utslepp ha auka med 330 millioner tonn CO2 pr. år, som er 12% av EUs utslepp, med ein kvoteverdi på godt over 300 milliarder kroner, utan å ta oss betalt. Vi er eit stabilt demokrati. I tillegg til å bidra til utsleppskutt, er vi òg ein trygg gassleverandør for EU. Reduserer vi leteverksemda vår, så reduserer vi også moglegheita for eksport. Noreg har i tillegg ei av verdas reinaste petroleumsverksemder med minimalt med fakling, som, viss den hadde forsvunne, hadde vorte erstatta med mindre reine verksemder. Og vi må hugse på at petroleumsverksemda er motoren i den norske økonomien. Den sysselset mange, og sørgjer for enorme inntekter til statskassen, som vi rett og slett ikkje har ein erstatning for. Dette vil få enorme konsekvensar for samfunnet, men det vert det altså sett heilt bort ifrå. Det er bekymringsfullt. Det er økonomisk ikkje tilrådeleg å leggje opp til å avvikle petroleumsverksemda vår, som Klimautvalet går inn for. Og etterspørselen etter olje og gass er ikkje redusert på verdsbasis, og ligg heller ikkje an til å verte det i uoverskuelig framtid. Av all energibruk i verda, utgjer fossil energi 80 %. Det Internasjonale Energibyrået (IEA) seier at til tross for ambisiøse mål om utslippskutt, vil verdas oljeetterspørsel fram mot 2040 auke med 12 %, og at verda vil trenge 70 millionar fat olje pr. dag i 2040. Vi må også hugse på at olje er mykje meir enn berre til energi. Det vert brukt til asfalt, plast, til produksjon av byggematerialer, klede osb. Og kva skal vi då erstatte verdas reinaste olje med? Å foreslå å fase ut olje- og petroleumsverksemda, som Klimautvalget gjer, er etter Etne INP si mening uklokt og inkonsekvent. Verksemda bør i stedet utviklast. 6. Det er også viktig å sjå Noreg i ein global samanheng. Noregs samla utslepp er 50 millionar tonn CO2 pr. år. Det er forsvinnande lite, spesielt samanlikna med Kina, som no har passert Noreg i utslepp pr. person med Kinas 8 mot Noregs 7,5 tonn CO2 pr. innbyggar pr. år. Det vert heile 10 milliardar tonn CO2 pr. år, og Kina skal sleppe ut enda meir i åra som kjem, i henhold til Parisavtalen, der dei har meldt inn at dei skal auke sine utslepp med 450 % fram til 2030. Allereie per i dag står Kina alene for 30% av verdens berekna utslepp (FN). Uansett kva vi gjer her i landet, vil det få null effekt globalt, noko som gjer at dei dyre tiltaka ikkje kan forsvarast. Klimakutt i allereie reine Noreg, er veldig dyrt, for jo reinare miksen er, jo dyrere vert kutta. 7. Elektrifisering er både dyrt og unødvendig, og rein symbolpolitikk. Energi som vi treng til andre ting vert sløsa vekk til å elektrifisere bil- og båttrafikk, samt sokkelen. Eit konkret døme er elektrifiseringa av gassanlegget på Melkøya, som vil støvsuge Finnmark for kraft og fører til at ny industri får nei av Statnett til å etablere seg. Eit anna eksempel er elektrifiseringa av Johan Sverdrup-feltet, som bidreg til kraftmangel på Sør-Vestlandet, og nye verksemder får nei til å etablere seg også her. Gassen som vi sjølv kunne brukt til å drive plattformane med, vert i stedet eksportert og brent i andre land. Det ser fint ut i klimareknskapen, men det er berre på papiret. Moder Jord bryr seg ikkje om kor gassen vert brent. Og verdifull straum som vi har bruk for på land, vert i stedet sendt ut til plattformane. Reint beredskapsmessig vert også samfunnet meir sårbart når alt er avhengig av elektrisitet. DSB sin nye anbefaling er å klare seg inntil 7 dagar utan straum. Med hus som ikkje har andre energikjelder enn elektrisitet, vert det t.d. vanskjeleg å sikre oppvarming. Og elektriske bilar går jo også tom for straum. Utan moglegheit for lading vert dei då ståande. Elektrifisering av brøyting og anna vil kreve store investeringar i materiell og ladeinfrastruktur. Penger som t.d. kunne vert brukt til å vedlikehalde vegnettet. Berre i Vestland er etterslepet på vedlikehold av veg på 16 milliardar. I staden vert pengane slusa inn i klimatiltak som ikkje monnar. 8. Vindkraft er ikkje løysinga. Det er viktig å hugse på at vindkraft IKKJE er utsleppsfritt. Det er det ingen ting som er. Finske forskarar ved LUT Universitet, eit leiande universitet innan forskning på klimatiltak og berekraft, har funne ut at 90% av CO2-innsparinga til vindturbinar på land gjennom driftsperioden, berekna til 25 år, forsvinn berre ved utvinning og foredling av dei sjeldne jordmetallene. Og då har dei ikkje rekna på CO2-utslepp knytta til utbygging, drift, riving og avfallshandtering. Det kjem i tillegg. I tillegg er vindkraft svært arealkrevjande, og reduserer naturens evne til å binde CO2, spesielt der dei er anlagt i myrområder. Når ein så legg til at det er forureinande, med både fare for lekkasje av hydraulikkolje og avskaling av belegget på vengjene, som m.a. inneheld giften bisfenol A, ser ein tydeleg at klima trumfar miljø og natur. S. 81 i rapporten vert det lagt til grunn ein forventning om at prisen på flytande havvind vil verte redusert frå 117 øre pr. kWh i 2021 til 68 øre pr. kWh i 2030. Dette anslaget er altfor lågt. T.d. har enorme auke i kostnadar velta økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om ein subsidie på 2 kr pr. kWh for å gå vidare med satsinga. Det er jo milevidt unna både 117 øre og 68 øre. 9 Sosioøkonomiske forskjeller vil auke. EUs nye bygningsenergidirektiv, «Energy Performance of Buildings Directive», omhandlar energieffektivisering av boligar med mål om å bli eit nullutsleppssamfunn innan 2050. Då skal alle boliger ha energiklasse A. Det er ikkje usannsynleg at det vil koste mellom ein halv og halvanna million kroner å oppgradere ein bolig, og denne rekninga endar hos boligeigaren. For folk som har lite å rutte med, kan det ende med at dei må selje boligen, då dei ikkje har råd til å gjere denne oppgraderinga. Utvalet skriv òg at låge energiprisar ikkje skal vere eit hovudmål for energipolitikken, men at prisane i staden må reflektere samfunnet sine kostnadar ved å skaffe ny kraft til veie. Til tross for at utvalet seier at «høye kraftpriser kan ramme enkelte husholdninger hardt», så fraråder utvalet «å gjøre lave kraftpriser til et hovedmål i energipolitikken». Desse føringane om at klimahensyn skal gå foran vil gå ut over norsk næring og industri, og effekten av høge kraftprisar vil vere negativt for bedrifter så vel som privatpersonar, og vil føre til at dei sosioøkonomiske forskjellane vil auke. Etne INP",28.02.2024,Politisk parti
Eyvind Aven,,28.02.2024,
Finansforbundet,"Høringsuttalelse – NOU 2023:25 – Omstilling til lavutslipp - Veivalg for klimapolitikken mot 2050 Finansforbundet viser til utlysning for høring fra Klima- og miljødepartementet 30. oktober 2023 om Klimautvalgets NOU 2023: 25 Omstilling til lavutslipp – Veivalg for klimapolitikken mot 2050. Finansforbundet er det største fagforbundet i finansnæringen med 35.000 medlemmer. Finansforbundet er opptatt av å sikre gode og forutsigbare rammebetingelser for finansnæringen, og ivareta våre medlemmers interesser og deres fremtidige kompetansebehov. Finansforbundet har gjennom flere år jobbet systematisk med bærekraft med særlig vekt på finansnæringens rolle og betydning. Blant annet har PWC utarbeidet to rapporter på oppdrag av Finansforbundet (2019 og 2021). Rapportene synliggjorde en rekke utfordringer og muligheter for finansnæringen i omstillingen. Utvalget fremhever i kapittel 10.1 at finansnæringen har en komplementær rolle i klimapolitikken. Riktig karbonprising og framsynt politikk vil øke tilgangen på kapital for bærekraftig teknologi og kanalisere midler til lønnsomme, bærekraftige prosjekter. For å oppnå dette er det nødvendig med bedre tilgang til data og økt kompetanse innen bærekraft, ikke bare i offentlig sektor, men også i næringslivet. Finansforbundet støtter i hovedkonklusjonene i rapporten. Men vi ønsker likevel å påpeke at omstillingen må gjøres i samråd med andre samfunnsinteresser for å sikre en rettferdig omstilling og folkelig støtte til det grønne skiftet. Vi mener at dette kan oppnås ved å inkludere arbeidstakere og næringslivet i omstillingen gjennom langsiktige mål, bruk av trepartssamarbeidet når det gjelder kompetanseheving og tilgjengelighet av data, samt utvikling av en sirkulær økonomi. Innledningsvis må vi også påpeke at digitalisering er i for liten grad vurdert i utvalgets rapport. Vi står ovenfor en «twin-transition» hvor økonomien må bli mer digital og bærekraftig, og digitalisering vil være en nøkkel i avkarbonisering av samfunnet. Dette burde adresseres i større grad i stortingsmeldingen. Del 1: Utgangspunktet for omstillingen Finansforbundet støtter hovedanbefalingene i del 1 av rapporten, og stiller oss bak at Norges klimamål for 2050 blir presisert til å være reduksjon av utslippene fra norsk territorium med 90-95% sammenlignet med 1990 og at Norge ikke skal bruke kjøp av utenlandske kvoter for å nå dette målet på lengre sikt.  Del 2: En bred omstilling Kap. 4: Usikkerhet og rettferdighet i omstillingen Finansforbundet er i hovedsak enig med utvalgets anbefaling i kapittel 4, men vi har noen kommentarer, spesielt i forhold til punktene om at tiltak for rettferdig fordeling og begrensning av økonomisk ulikhet i hovedsak skal ivaretas av andre politikkområder og rundt kompetansepolitikken i et grønt skifte. For å skape en bærekraftig omstilling med folkelig støtte, må hensyn til utsatte grupper tas med i vurderingen av politikk for en bærekraftig omstilling. Det er viktig å påpeke at omstilling vil innebære kostnader som kan være vanskelige å bære for enkelte grupper. Regjeringen må i samarbeid med det private legge til rette for gode støtteordninger for å minimere kostnader for utsatte grupper. Finansforbundet er enig i vurderingen at omstilling krever at etter- og videreutdanningen må struktureres etter lavutslippsøkonomiens kompetansebehov, og i at dette best blir gjort gjennom trepartssamarbeidet. Vi mener at Norge trenger økt fokus på bærekraft på tvers av alle utdanninger og næringer for å sikre en inkluderende omstilling. Ifølge kompetansebehovsutvalgets temarapport Utfordringer for grønn omstilling i arbeidslivet kan feil kompetanse bremse opp det grønne skiftet og kan gjøre at Norge blir akterutseilt i å bygge en konkurransedyktig økonomi i framtiden. Selv om dette vil bety at nye spesialister på bærekraft vil være ettertraktet i arbeidsmarkedet, vil det største kravet være et påfyll av bærekraftskompetanse for alle i arbeidslivet. Et bredt kompetanseløft på bærekraft er derfor viktig. Som utvalget skriver, vil omstilling av økonomien bety både endringer i arbeidsmarkedet og arbeidsoppgaver. Dette vil bety endringer på tvers av næringer og fagområder. For å hindre at større grupper av arbeidstagere blir satt utenfor, må arbeidsgivere og det offentlige i samarbeid med fagforeninger tilby kompetanseheving som passer inn i en grønn og bærekraftig omstilling. Noe som utvalget i lite grad har adressert, er at kompetansebehovet på bærekraft må også ses i sammenheng med økte kompetansekrav på digitalisering. Økt digital og datakompetanse er en nøkkel til en grønn omstilling i arbeidslivet. En stor del av omstillingen vil handle om å utvikle og ta i bruk ny teknologi, derfor vil kompetanseetterspørselen på IT og teknologiforståelse i en bærekraftig økonomi bare øke og mangel på digital kompetanse vil bremse omstillingen. Finansnæringen fikk tildelt et bransjeprogram for etter- og videreutdanning i fjor, og har der lagt vekt på kortere, fleksible kurs for etter- og videreutdanning for ansatte på bærekraft og digitalisering. Dette kan være et veikart på hvordan utforme kompetansetilbud for andre næringer i framtiden. Kapittel 9: Økonomisk aktivitet, velferd og sirkularitet Finansforbundet er enig om utvalgets vurdering i kapittel 9.3 om at omstillingen mot sirkulærøkonomi er et nøkkeltiltak i det grønne skiftet, og vi er skuffet over at Norge ligger bak på dette området. Vi mener at trepartssamarbeidet er en nøkkel i omstillingen til mer sirkulær økonomi. Finansbransjen vil være en nøkkelnæring for å støtte opp om en mer sirkulær økonomi, og Finansforbundet har derfor jobbet målrettet med dette. Først gjennom lanseringen av rapporten Finansnæringen som pådriver for en sirkulær økonomi fra Circular Norway og så ved etableringen av Sirkulær Finanskoalisjon med et utvalg banker og forsikringsselskaper for å utrede hvordan finansbransjen kan være en katalysator for en sirkulær omstilling. I likhet med andre bærekraftsområder, så er datagrunnlaget på sirkulær økonomi i dag manglende. Innføringen av nye krav i taksonomien på sirkulær økonomi vil gi mer oversikt på bedriftsdata, og ny teknologi og et økt fokus på åpenhet i verdikjeden kan gjøre det lettere å få oversikt over ressursstrømmer. Vi etterlyser derfor et privat-offentlig samarbeid for å utbedre gode dataløsninger for sirkulær økonomi. For å utvikle gode, konkurransedyktige sirkulære løsninger i det private markedet trengs det finansiering. For noen selskaper som ikke kan bruke egenkapital for å finansiere en sirkulær omstilling vil det trenges kapital fra finansnæringen. Mange av disse prosjektene vil komme med for stor risiko for tradisjonell bankfinansiering og kan slite med å finne annen finansiering uten en form for risikobuffer. Dette kan komme gjennom enten garantier fra det offentlige, hybridfinansiering eller gjennom utvidelse av mandater for statelige investeringsforetak som for eksempel Nysnø. Finansforbundet vil påpeke at forskningen på skatter og avgifters rolle i et sirkulært skifte er mangelfull og burde kartlegges. Det vil være positivt å utforske skattefordeler og avgifter knyttet til andel av enten bedriftsaktiviteten eller porteføljen som møter minimumskravene i taksonomien. Dette kan både få ned finansieringskostnadene for sirkulære prosjekter og få opp konkuranseevnen til sirkulære bedriftsmodeller. Kapittel 10 Innovasjon, omstilling og næringsstruktur Finansforbundet merker seg at utvalget anbefaler at kommunal plandata blir oppdatert og sentralisert i et nasjonalt klimabudsjett i kapitel 6.3, men vi savner en bredere utredning på effekten av sentrale databaser for private aktører på bærekraft. Som Finansforbundet tidligere har spilt inn til digitaliseringsstrategien og statsbudsjettet, er det viktig å bygge opp en sentral database på bærekraftsdata som både det offentlige og private har tilgang til. Finansnæringen spiller en nøkkelrolle i en bærekraftig omstilling av samfunnet. Det ligger derimot en stor utfordring for dette arbeidet i tilgangen på data. Finansnæringen trenger gode data til egen rapportering, for å hjelpe kunder i omstillingsprosesser, beregne klima- og naturrisko, samt for å legge til rette for videre bærekraftig utvikling. Som utvalget fremhever i kapittel 10.1 er EU taksonomien et sentralt tiltak i EUs strategi arbeidet med det grønne skiftet. Finansforbundet mener at dette også krever etterarbeid i forhold til tilgangen på bærekraftsinformasjon. Med implementeringen av Corporate Sustainability Reporting Directive (CSRD) og taksonomien vil mengden bærekraftsdata på selskapsnivå øke. Dette fordrer samtidig behovet for bedring av informasjonsinfrastrukturen rundt bærekraftsdata i Norge. Enkelte bedrifter i finansbransjen har igangsatt arbeid for å bedre datainfrastrukturen for bærekraft. Dette er for det meste store finanskonsern og gjør det vanskeligere for mindre aktører å gjennomføre et godt bærekraftsarbeid. Samtidig opplyser mange at det er problemer knyttet til tilgjengelighet og kvalitet på de datakilder som er tilgjengelig i dag. Data som er relevant for både bærekraftsarbeidet og utvikling av gode risikomodeller på ESG, er ofte spredt på forskjellige databaser og er av varierende kvalitet. Aktørene i finansbransjen kan ikke alene påta seg ansvaret med å få disse dataene på plass. Her er det behov for at myndighetene, i dialog med finansnæringen og andre aktuelle bransjer, initierer tiltak for å få samlet aktuell data i en sentral database. En sentral offentlig database for bærekraftsinformasjon vil lette arbeidet med bærekraftig omstilling, samt bidra til bedre beslutningsgrunnlag for både private og offentlige aktører. I bunn må det ligge gode API-løsninger som gjør det mulig for finansnæringen, det offentlige og andre bransjer å ta i bruk databasen i interne systemer. Del 3 Veivalg og virkemidler Finansforbundet er enig i utvalgets anbefaling om at klimapolitikken må ha utslippene i 2050 som utgangspunkt for omstillingen og at vi trenger å starte arbeidet med omstillingen nå. Vi er enige om at dette gjøres best ved at legger til rette for en mindre ressurskrevende og sirkulær økonomi, og at dette gjøres best gjennom å fortsette klimasamarbeidet med EU. Del 4 Organisering for klimaomstilling Finansforbundet deler utvalgets mening om at det er behov for et system som støtter opp en mer helhetlig og langsiktig tilnærming til omstillingen. Vi støtter utvalget i at dette blir best utformet gjennom langsiktig samarbeid på tvers av fagområder, departementer og næringer. Med vennlig hilsen FINANSFORBUNDET Arne Fredrik Håstein Nestleder",28.02.2024,Forening
Finnmark fylkeskommune,Finnmark fylkestings høringssvar Finnmark fylkesting har vedtatt følgende høringssvar til høringen av NOU 2023:25 Omstilling til lavutslipp: Fylkestings vedtak Vedlagt følger saksprotokoll med Finnmark fylkestings vedtak til høringssvar. Saken ble behandlet på fylkestingets møte 30. januar.,01.02.2024,Fylkeskommune
Fiskeridirektoratet,Vedlagt følger Fiskeridirektoratets høringsuttalelse til Klimatuvalgets rapport,19.02.2024,Organisasjonsledd
FME Norwegian CCS Research Centre/SINTEF Energi,"Gratulerer med en meget sterk og omfattende rapport. Klimautvalget 2050 har gjort en meget god jobb med denne rapporten. Den kommer med 8 hovedanbefalinger og en rekke avgjørende og viktige tiltak som må på plass for å få til en omstilling. FME Norwegian CCS Research centre (NCCS) er et forskningssenter for miljøvennlig energi finansiert av Forskningsrådet og norsk industri for en periode på åtte år. NCCS er nå inne i sitt siste år i operasjon. Dette er antakelig verdens største forskningsprosjekt for CO2-håndtering (CO2- fangst, transport og lagring, som kalles CCS). Siden FME NCCS i hovedsak er innrettet mot CCS, vil innspillene dekke dette området. Konkrete innspill fra NCCS: [1] Lov om klimamål (klimaloven) - Lovdata [2] rapportutkast-norske-utslipp_221017-endelig-endret.pdf (regjeringen.no)",27.02.2024,Forskningsinstitutt
Forbrukerrådet,,30.01.2024,
Forbundet for Ledelse og Teknikk," NOU 2023:25 – Omstilling til lavutslipp Hovedmålet til utvalget er å utgreie de veivalgene vi står overfor for å nå klimamålet i 2050. FLT er imot mange av de prinsippene som ligger i utredningen, og synes derfor det er utfordrende å komme med innspill. FLT støtter LO sine politiske uttalelser på områdene som omtales. FLT vil poengtere at dette burde vært at partene burde fått deltatt i dette arbeidet. På grunn av at de ikke har vært med, har arbeidstakeres rettigheter ikke blitt hensyntatt. Det gjelder for eksempel at det ikke fokuseres nok på arbeidstakeres kompetanse. Det drøftes ikke at halvparten av industrien mangler nok og riktig kompetanse, og at det ikke er nok satsing på fagskoler fra regjeringens side. Etterslepet er på 2000 plasser – og målet om 100 000 plasser er langt fra nådd. Det står heller ikke noe om rettigheter ved omstilling. FLT har allikevel kommentarer på følgende områder.  Petroleumsvirksomheten Av de mest omdiskuterte forslagene er pause i leting og investering i petroleumsinvestering og styrt avvikling av sektoren. I FLT sin industripolitiske plattform står det: «FLT vil utvikle og ikke avvikle sektoren». Vi ønsker et stabilt aktivitetsnivå på norsk sokkel, med økt innslag av nye næringer som karbonfangst- og lagring, hydrogen, ammoniakk, havvind, havbruk og mineralutvinning. FLT har også vedtatt at vi vil medvirke til at det utarbeides et veikart for omstilling av olje- og gassektoren som ivaretar målet om arbeid til alle, og det samme med øvrig industri. Det ønskes altså et veikart for omstilling, ikke for avvikling.  Kraftutbygging FLT anser meldingen til å være i direkte konflikt med energikommisjonen, all den tid det i energikommisjonen legges opp til mer kraftutbygging, mens lavutslippsutvalget ønsker ikke mer kraftutbygging og vektlegger naturhensyn. FLT støtter energikommisjonens konklusjoner jfr. tidligere høring. FLT undres over hvorfor utvalget har gått en vei som ikke gir fornybarutvikling.  Teknologipessimisme Det gis i meldingen utrykk for en betydelig teknologipessimisme, særlig knyttet til tiltak som karbonfangst- og lagring. Skepsisen mot CCS begrunnes ikke. Dermed blir ikke nye teknologier en del av veien mot lavutslippssamfunnet. FLT etterlyser en positiv holdning til hvordan teknologiendring og utvikling kan føre til at målene nås. FLT mener at fangst av CO2 er en del av løsningen. Det samme gjelder kombinasjonen av havvind og hydrogen for å få ned utslippene i petroleumsnæringen. Vi støtter ikke skepsisen til blått hydrogen.  Manglende søkelys på omstilling i eksisterende industri Mye av omstillingen til lavutslippssamfunn skjer i dagens industri. Kommisjonen drøfter ikke hvordan industrien kan settes i stand til en slik fortsatt omstilling, bortsett fra å være kritisk til den subsidieringen som skjer både i USA og EU.  FLT deler ikke synet om at næringsliv og industri ikke skal motta støtte for å sikre grønn omstilling. Støtte til grønn omstilling av industrien er nøkkelen til å få ned utslippene  Internasjonal klimapolitikk Utvalget drøfter at man i Norge benytter produkter som er produsert med utslipp i andre land, og hvordan det kan tas med i målsetningene til Norge. FLT mener at dette strider mot prinsippet at forurenser skal betale, og støtter ikke dette.  FLT mener at det å få ned kutt internasjonalt på en kostnadseffektiv måte er en vei til å nå Norges klimamål. Norge bør jobbe internasjonalt for å få ned utslippene.  FLT støtter kvotemarkedet, og ønsker det som et virkemiddel i å få ned utslippene. Disse kuttene må også tas med i regnskapet.  FLT mener at arbeidet mot karbonlekkasje må fortsette, og mener kuttene i CO2 kompensasjonsordningen var katastrofal og må rettes opp. Ordningen er ikke erstattet av andre virkemidler. Karbonprising må sees i sammenheng med internasjonale regler. Det mangler noen vurderinger rundt utfordringer med karbonlekkasje.  Sirkulærøkonomi FLT støtter en utredning om virkemidler for å nå en sirkulærøkonomi.  Utslipp fra hogst FLT mener at dette skal overvåkes og at uavhengige institusjoner skal overvåke hogsten. Vi ønsker at Norge skal følge det internasjonale regelverket når det gjelder utslipp fra hogst.  Rettferdig omstilling FLT støtter arbeidet som gjøres for å sikre rettferdig omstilling. Det vil si å finne mere informasjon om hvordan omstilling slår ut for ulike grupper, og søke å hindre at slike ulikheter blir forsterket.  Kostnadseffektivitet FLT ønsker fortsatt at prinsippet om kostnadseffektivitet skal gjelde  Utvinning av mineraler FLT er positive til utvinning av mineraler, men det skal være høye krav til HMS.  Kjernekraft For noen år siden ble den siste av fire norske atomreaktorer stengt. Kjernekraftspørsmålet ble skrinlagt av Stortinget i 1975, og har siden den gang vært et ikke-tema. Situasjonen gjør imidlertid at spørsmålet om kjernekraft igjen kan ett bli aktuelt. Den negative siden ved kjernekraft, er faren for ulykker, prisen ved bygging og det farlige avfallet fra produksjonen. Det positive er at kjernekraft krever lite areal, det er rimelig å produsere kraften, og kjernekraft slipper hverken ut drivhusgasser eller bidrar til annen luftforurensing. Det må utredes hvordan nye energikilder kan tas i bruk. Med hilsen Merete Jonas Forbundsleder Forbundet for Ledelse og Teknikk.",08.12.2023,Forening
Fornybar Norge,,28.02.2024,
"Forsvaret, Forsvarsmateriell, Forsvarsbygg og Forsvarets forskningsinstitutt","Høringssvar på Klimautvalgets rapport NOU 2023: 25 Omstilling til lavutslipp - Veivalg for klimapolitikken mot 2050 Viser til ref. 23/00936-2 og høring fra Klima- og miljødepartementet via Forsvarsdepartementet «Høring av NOU 2023:25 Omstilling til lavutslipp – veivalg for klimapolitikken mot 2050 – rapport av Klimautvalget». Vi takker for anledningen til å gi kommentere på høringen. Høringssvaret er et samlet svar fra Forsvaret, Forsvarsmateriell, Forsvarsbygg og Forsvarets forskningsinstitutt. Klimaendringer påvirker militær aktivitet og i NATOs strategiske konsept fra 2022 beskriver NATO klimaendringer som vår tids viktigste overordnede utfordring med stor innvirkning på alliert sikkerhet. For forsvarssektoren fører klimaendringene til redusert forutsigbarhet, og økt operasjonell og strukturell usikkerhet. Økt fremkommelighet i Arktis, som følge av redusert isdekke i polare strøk, vil kunne øke stormaktrivaliseringen i nordområdene. Videre vil klimaendringene kunne påvirke baser, skade kritisk infrastruktur og påvirke forsyningsevne- og sikkerhet, i tillegg til å kunne redusere materiell yteevne. Således vil bidrag til å motvirke klimaendringene, ivareta miljøet og evne til å tilpasse oss de klimaendringene være viktig for den videre utviklingen av Forsvaret. Å delta i omstilling til lavutslipp er en naturlig del av forsvarssektorens samfunnsansvar, og vi støtter opp om arbeidet for å nå Norges klimamål. Norske utslipp mot 2050 (kapittel 3) Utvalget skriver under punkt 3.4 om utslippsutvikling mot 2030 at biodrivstoff bør forbeholdes områder der det ikke er andre gode nullutslippsløsninger, og der det ikke er ønskelig å slutte med aktiviteten som gir utslipp. Forsvarssektoren vil bruke materiell med forbrenningsmotor i mange år fremover og vår sektor er nok derfor mer avhengig av avansert biodrivstoff for å oppnå utslippsreduksjoner enn det mange andre sektorer er. Vi støtter derfor forslaget om at bioressursene bør forbeholdes områder der det ennå ikke finnes gode alternative nullutslippsløsninger. Likevel bør bruk av biodrivstoff nasjonalt opp på et nivå slik at nødvendig infrastruktur kan bygges opp og at driften kan være bærekraftig. Energisystemet (kapittel 5) Som utvalget påpeker, går vi mot nasjonalt kraftunderskudd og utvalget anbefaler derfor stimulering av ulike energieffektiviseringstiltak. Utvalget anbefaler også en rekke tiltak for å skape et mer robust og fleksibelt energisystem. Forsvarssektoren er enig i dette og er allerede i dag en del av det “grønne skiftet” i overgangen til fornybar energi. Teknologiutviklingen skaper også muligheter for overgang til alternative energibærere som sol og vind, og lagring av energi i ulike former. Sektoren er spesielt opptatt av forsyningssikkerhet i fred, krise og krig, og energiproduksjon må sikres og stimuleres for alle disse faser. Det er derfor også viktig å vurdere sårbarheten av økt elektrifisering i for eksempel transportsektoren i et beredskapsperspektiv. Det er også behov for å stimulere ulike energiforsyningsløsninger som sammen gir økt robusthet. En av disse løsningene som benyttes i sektoren i dag er bioenergi til fjernvarme (for eksempel flisfyring). Utvalget ønsker at biomasse prioriteres til andre formål enn energi. Her er det viktig å se på helhet da denne type lokalprodusert brensel kan brukes uavhengig av andre energikilder. Dette er et viktig beredskapsmoment, og skaper robusthet for Forsvarets energibehov i både fred, krise og krig. Arealer og natur (kapittel 6) Utvalget mener at arealpolitikken i Norge, både for arealer til lands, i kystsonen og til havs, må tilpasses en omstilling til et lavutslippssamfunn og målene i naturavtalen. Sektoren bidrar aktivt i dette arbeidet, og har lenge jobbet aktivt med naturforvaltning og naturrestaurering. Ifølge utredningen bidrar også utbyggingsplanene til forsvarssektoren i liten grad til en økning av nedbygging av ny natur. I videre arbeid er det likevel viktig at Forsvarets behov til øving og trening blir tilgodesett slik at sektorens samfunnsmål kan oppfylles. Økonomisk aktivitet, velferd og sirkularitet (kapittel 9) Sektoren støtter utvalgets anbefalinger om sirkularitet i byggebransjen, men anbefaler at virkemiddel utformes slik at de kan brukes i hele landet og gir mulighet for bruk også for små og mellomstore bedrifter. Innovasjon, omstilling og næringsstruktur (kapittel 10) Å fjerne utslippene vil kreve omstilling og store investeringer, også for forsvarssektoren. Fordi vi står overfor flere utfordringer i et langsiktig perspektiv støtter vi utvalgets anbefaling om å inkludere endringer i investeringsbehov som følge av omstillingen til lavutslipssamfunnet i for eksempel Perspektivmeldingen. Vi støtter utvalgets utgangspunkt om at det viktigste for å sikre innovasjon og omstilling er en ambisiøs, men troverdig klimapolitikk som skaper forutsigbarhet og incentiver for klimavennlige løsninger. Innovasjon er svært viktig for forsvarssektoren og derfor er trekantmodellen helt vesentlig, også i omstillingen til et lavutslippssamfunn. Trekantmodellen er samarbeidet mellom Forsvaret, Forsvarets forskningsinstitutt og industrien. Vi må være i stand til å utnytte sivil teknologiutvikling til vår fordel og da er trekantmodellen en god innovasjon- og samarbeidsmodell.  Norges fotavtrykk (kapittel 11) Utvalget påpeker at det er nødvendig å forhindre at deler av norske utslipp ikke inngår i det samlede klimaregnskapet og dermed ikke blir synliggjort. Dette gjelder blant annet utslipp fra internasjonal luftfart og sjøfart. Utvalget viser til at utslipp fra militære luftfartøy og fartøyer i militære internasjonale operasjoner også telles som internasjonal luftfart og sjøfart. Dette synliggjør viktigheten av å se på alternative drivstoff for luftfartøy og fartøyer også i forsvarssammenheng. Norske militære luftfartøy er nå godkjent for bruk av opptil 50 % biodrivstoff. Det vil være vesentlig at produksjonen i samfunnet øker for å kunne dekke opp om et økende behov. I punkt 11.4 anbefaler utvalget at Norge tar ansvar for utslipp andre steder i verden som følger av norsk aktivitet og forbruk. Anbefalingen støttes. Forsvarssektoren har selv økt fokuset på indirekte utslipp som følge av innkjøp av varer og tjenester og jobber for at sektorens anskaffelser skal stille gode klima- og miljøkrav som reduserer anskaffelsenes samlede utslipp og miljøpåvirkning i hele verdikjeden. Utvalget foreslår også et helhetlig utslippsregnskap for Norge, og belyser at flere andre land har tall og statistikk på sine samlede utslipp, og at dette er noe Norge også bør ha. Et bedre kunnskapsgrunnlag om befolkningens fotavtrykk og variasjoner i utslipp fra forbruk vil gjøre det mulig å vurdere om det er hensiktsmessig å tilpasse politikken ulike deler av befolkningen. Videre omtales det at omstilling til en sirkulær økonomi er avgjørende for å redusere utslipp knyttet til forbruk, og at dette er helt sentralt i omstillingen til et lavutslippssamfunn. Overgangen til en sirkulær økonomi krever innsats og ny politikk både nasjonalt og internasjonalt dersom den skal bidra til et redusert fotavtrykk for det norske forbruket. Disse vurderingene og anbefalingene støttes. Et godt datagrunnlag er essensielt for å kunne ta riktige beslutninger, og forsvarssektoren jobber med å bedre datagrunnlaget knyttet til klima- og miljøpåvirkning, for å sikre en mer treffsikker styring i vårt forbedringsarbeid. Norges petroleumspolitikk (kapittel 12) Det vil være utfordringer for forsvarssektorens virke på veien til et nullutslippssamfunn. Analyser fra Statnett (Statnetts kortsiktige markedsanalyse 2021-2026) viser til strømunderskudd i Sør-Norge fra 2026. Dette vil utgjøre en betydelig risiko for beredskapen og for driften av det norske forsvar. Den planlagte og pågående elektrifiseringen av petroleumsvirksomheten i Norge vil beslaglegge kraft som trengs både i samfunnet og til opprettholdelse av et operativt forsvar. NOU-utvalget viser til at elektrifisering av norsk sokkel vil legge beslag på knappe ressurser som kraft og kompetanse, som vil vanskeliggjøre omstillingen til et lavutslippssamfunn, og de anbefaler at petroleumspolitikken må legges om dersom Norge skal bli et lavutslippssamfunn i 2050 og bidra til Parisavtalens temperaturmål (kap. 12.4). Samfunnets grønne omstilling vil i så måte kunne påvirke Forsvarets tilgang til det fossile drivstoffet F34, NATOs enhetsdrivstoff, som forsvarsmateriell i dag drives på. Redusert tilgang til fossilt drivstoff vil kunne drive kostnadene og begrense tilgjengeligheten. Den norske forsvarssektoren, NATO og europeisk forsvarssektor for øvrig, ser etter alternativer til fossilt drivstoff for å kunne opprettholde operativ evne i et nullutslippssamfunn, og sikre interoperabilitet mellom medlemslandene i NATO. En utfordring er at materiell som anskaffes i dag skal kunne operere i et nullutslippssamfunn, men inntil et alternativ til F34 blir etablert vil nytt materiell være tilpasset bruk av F34. Avansert biodrivstoff vil kunne bidra til utslippsreduksjon i en overgangsfase. I tillegg kan e-fuel være et viktig alternativ til fossilt drivstoff.  Planlegge klimapolitikken (kapittel 18) Utvalget presiserer viktigheten av at samfunnsmål og klimamål sees i sammenheng for at Norge skal bli et lavutslippssamfunn. Dette bør konkretiseres i større grad i tildelingsbrev for statlige etater enn i dag. Forslaget om å se mer helhetlig på samfunnsmål og klimamål samt integrering i statlig styringsmekanismer støttes. Et hovedbudskap fra utvalget er langsiktig planlegging for å lykkes med omstillingen. De årlige budsjettene gjør den langsiktige planleggingen utfordrende. Utvalget anbefaler å etablere et uavhengig og tverrfaglig klimapanel i Norge som skal bidra til et faglig grunnlag for klimapolitikken og til å identifisere muligheter og utfordringer. Forsvarssektoren støtter dette forslaget og foreslår at forsvarssektoren i Norge og/eller NATO blir representert inn i dette klimapanelet. Gjennomføre klimapolitikken (kapittel 19) Forsvaret skal beskytte Norges befolkning, territorium, selvstendighet og suverene rettigheter mot trusler utenfra. Det norske forsvarskonseptet utgjør en helhetlig tilnærming til dette. Forsvarskonseptet beskriver hvordan forsvaret av Norge skjer langs tre parallelle hovedlinjer: den nasjonale evnen, det kollektive forsvaret i NATO og bilateralt samarbeid. Et moderne og forberedt totalforsvar understøtter forsvarskonseptet og bidrar til motstandskraft og utholdenhet mot trusler. Forsvarskonseptet viser hvor avhengig flere aktører og sektorer er av hverandre. Klimaendringer og omstilling til et lavutslippssamfunn vil også treffe forsvarskonseptet som én av flere samfunnsutfordringer. Klimapolitikken må derfor sees i sammenheng med beredskap og sikkerhet for forsvaret av Norge. Vi støtter utvalgets presisering av samarbeid, samordninger, helhetlig og langsiktig politikkutforming på tvers av sektorer for å lykkes i omstillingen til et lavutslippsamfunn. Generelle innspill Det savnes et grensesnitt og en prioriteringsmekansime opp mot de øvrige bærekraftsmålene (sosiale forhold og økonomiske forhold). Dette gjelder spesielt der mål kan komme i konflikt med hverandre, for eksempel bistandsbudsjett vs. Enova-støtte, systemer for kildesortering vs. reguleringer for ansvarlig forbruk. Selv om denne rapporten ikke er ment å løse slike dilemmaer kunne det problematiseres og diskuteres at bærekraftsmålene kan konkurrere med hverandre, utfylle hverandre, komplettere hverandre osv. Dette kan eventuelt løses ved å påpeke at utfordringen er identifisert, med anbefaling om at tematikken utredes i en egen rapport. Det bør også vurderes om det kommer nok frem hvordan lovgiver/ politiske partier bør binde seg, for eksempel med hensyn til utarbeidelse av statsbudsjetteter når målene ikke nås. Det vil si bindinger om å ta igjen eventuelle etterslep dersom målene ikke nås i femårsplanen. Uten en forutsetning om politisk langsiktig forankring, kan dokumentet miste sin troverdighet. Dette er nevnt, men det bør muligens tydeliggjøres (kap 14-20).",28.02.2024,Organisasjonsledd
Forum for Miljøteknologi,"Forum for Miljøteknologi (FFM) vil med dette komme med merknader til NOU 2023: 25, rapporten fra Klimautvalget 2050 (Omstilling til lavutslipp. Veivalg for klimapolitikken mot 2050). Vi mener utvalget har gjort et grundig og godt arbeid, og vi støtter utvalgets hovedvurdering om at «det er et stort misforhold mellom de uttalte ambisjonene i klimapolitikken og vedtatte virkemidler». Som utvalget påpeker, må troverdigheten til gjennomføring av klimapolitikken styrkes. Det norske klimamålet for 2050 er utgangspunkt for utvalgets mandat og rapport. Utvalget påpeker helt riktig at omstillingen må starte nå. Regjeringens utslippsfremskrivninger viser tydelig at vi ikke når våre klimamål med dagens tiltak, verken målene for 2030 eller 2050. Dette skyldes ikke at vi ikke vet om og hvordan målene kan nås, men at tiltakene ikke er kraftige nok. Tiltakene samsvarer ikke med verken klimamål eller omstillingsmål. Fastlandsindustrien står fortsatt for klimagassutslipp som tilsvarer 11 - 12 millioner tonn CO2, hvorav 10 - 11 millioner tonn i kvotepliktig sektor. Forum for Miljøteknologi har i mange år holdt frem at fastlandsindustrien mot 2030 kan kutte minst halvparten av disse utslippene hovedsakelig med tilgjengelig teknologi og med lavere kostnad enn mange andre utslippskutt regjeringen legger opp til. Dette er bekreftet både av Miljødirektoratet i rapporten Klimatiltak i Norge mot 2030 (M-2539) og i regjeringens egen plan for «Grønt industriløft». Potensialet for utslippskutt mot 2030 i fastlandsindustrien tilsvarer over 10 prosent av de totale norske utslippene. Dette er et vesentlig - og helt nødvendig - bidrag til å nå de norske klimamålene. Dagens klimapolitikk baseres i stor grad på at Norge skal nå klimamålene gjennom samarbeidet i EU, i praksis ved at utslippskuttene i stor grad vil finne sted andre steder i Europa hvor kostnadene ved utslippskutt på kort sikt er lavere enn i Norge. Dette gjelder både i kvotepliktig og ikke-kvotepliktig sektor. Kostnadseffektivitet må være et sentralt hensyn i utforming av klimapolitikken. Men vi er på linje med utvalget i vurderingen av at «hva som er kostnadseffektivt må gjøres på et bredere grunnlag enn bare å se på kostnaden ved enkelttiltak på kort sikt». Norge kan ikke fortsette å oppfylle klimamålene gjennom utslippskutt i andre land. Utvalget påpeker at «en strategi som utsetter alle utslippskutt i Norge til andre, billigere kutt er gjennomført i andre land kan gi en sen og brå omstilling i Norge når man nærmer seg 2050». Dette mener vi er et svært viktig moment som må lede til at Norge løfter ambisjonsnivået kraftig når det gjelder tiltak for utslippskutt i de nærmeste årene fremover. Konsekvensene av å satse på at utslippskuttene skjer utenfor Norge vil være svært uheldige, på kort og på lang sikt: I sum er en strategi som går ut på å utsette utslipp ved å betale for utslippskutt andre steder en svært risikofylt strategi som kan bli meget dyr for Norge og dårlig for klimaet. Norge må mer enn de fleste land ta et ansvar for å oppfylle egne utslippsmål gjennom egne tiltak. Vi er enig med utvalget i at det fremover ikke er naturlig å skille like skarpt mellom kvotepliktige og ikke-kvotepliktige utslipp. Som utvalget påpeker, beveger EU seg i retning av at de fleste utslippene skal være del av et kvotesystem. EUs grønne satsing, virkemiddelbruk og statsstøtteregelverk vektlegger at landene må legge nasjonale tiltak på toppen av de incentivene for utslippskutt som kvotesystemet gir. I industrien ser vi dette helt klart. Utvalget utdyper dette i kapittel 15.6 i rapporten. I Tyskland er det nylig vedtatt et system for differansekontrakter som gir bedriftene incentiver utover det kvotesystemet gir. Andre land vurderer det samme. Og de fleste landene har omfattende virkemidler på toppen av kvotesystemet. En konsekvens av dette må være at skillet mellom kvotepliktig og ikke-kvotepliktig sektor i norsk klimapolitikk endres. Dette gjelder ikke minst for Enovas mandat, hvor utslippskutt som måleparameter kun gjelder ikke-kvotepliktig sektor. Dette gjør at Enovas virkemidler i helt ubetydelig grad bidrar til at industrien kan investere i prosjekter som gir utslippskutt i et 2030-perspektiv. Utvalget konstaterer at norsk industri i liten grad har redusert sine utslipp etter 2008 og at EUs kvotesystem ikke alene gir tilstrekkelige incentiver til at utslippene reduseres. FFM støtter fullt ut utvalgets vektlegging av behovet for energieffektivisering og økt kraftproduksjon, og at klima- og energipolitikken må trekke i samme retning. Utvalget foreslår at det «innføres sterkere virkemidler for energieffektivisering samtidig som produksjonen av fornybar energi økes». Begrunnelsen er behovet for tilgang på tilstrekkelig energi til å erstatte fossil energi. I tråd med EUs Energy First-prinsipp uttaler utvalget at energieffektivisering alltid må komme først. Energikommisjonen konstaterte i sin rapport (NOU 2023:3, Mer av alt - raskere) at det er et meget stort og urealisert potensial for energieffektivisering, særlig i bygg og industri. Energieffektivisering er miljøtiltak i seg selv, men frigjør også energi til elektrifisering og grønn omstilling. Utvalget forklarer dette slik når det gjelder industrien: «Fastlandsindustrien må spare store mengder energi, men avkarbonisering av industrien vil også være energikrevende». FFM vil fremheve den rollen Enova tidligere har hatt når det gjelder energieffektivisering, ikke minst i fastlandsindustrien. Med endringene som ble gjort i gjeldende mandat, er Enovas rolle, og tilhørende virkemidler, lite relevante for energieffektivisering. Mens Enova tidligere hadde en nøkkelrolle i å utløse energieffektivisering i industrien, er denne rollen nå svært begrenset. Vi mener energieffektivisering igjen må inn som et målekriterium i Enovas mandat, slik at Enovas betydelige ressurser kan rettes inn mot å utløse det store potensialet som eksisterer i bygg og industri. Utvalget mener «kraftpriser må tillates å reflektere at kraft er en knapp ressurs», men påpeker i neste avsnitt at «kraft er et nødvendighetsgode». Vi vil påpeke at kraft er en nødvendighet ikke bare for husholdninger, men også for næringsliv og industri. Og kraft er som nevnt helt nødvendig for å kunne avkarbonisere industrien. Vi viser i denne sammenheng til rapporten fra Strømprisutvalget i 2023. Strømprisutvalget vurderte mange tiltak som i større eller mindre grad vil kunne bidra til mer stabile, forutsigbare og konkurransedyktige kraftpriser. Men som dette utvalget påpekte, er det til syvende og sist sikring av en god kraftbalanse det som har vesentlig betydning: «Kraftbalansen i Norge og en politikk for å sikre denne er og blir av vital betydning for prisnivå og forutsigbarhet. Uten en sterk norsk kraftbalanse vil det være umulig å sikre konkurransedyktige og stabile kraftpriser i framtiden. Kraftbalansen avhenger blant annet av hva vi gjør for å effektivisere energibruken, hvilke investeringer strømkunder og kraftprodusenter ønsker å gjennomføre og hvilke prosjekter som får samfunnets aksept og myndighetenes tillatelse og støtte.» Forum for Miljøteknologi mener at alle andre tiltak enn de som er direkte rettet mot å styrke kraftbalansen er underordnet. Rapporten fra Energikommisjonen gir i stor grad svarene på dette. Vi vil peke på følgende hovedgrep: Utvalget legger vekt på at klima- og næringspolitikken må dra i samme retning. Politikken må sikre at industrien er konkurransedyktig for å hindre karbonlekkasje. CO2-kompensasjonsordningen er et grunnleggende virkemiddel for å oppnå dette, noe også utvalget påpeker. Utvalget mener ordningen bør gjøres betinget av at støttemottakerne benytter deler av støtten til utslippsreduserende tiltak. FFM vil påpeke at stabilitet og forutsigbarhet i denne ordningen er helt grunnleggende for industriens fortsatte investeringsaktivitet i Norge. Svekkelsen i ordningen de to siste årene har fjernet forutsigbarheten på en måte som gjør Norge et langt mindre attraktivt land for store investeringer i klimateknologi. Utvalget uttaler at støtte til utslippsreduserende tiltak kan være både styrings- og kostnadseffektivt. Utvalget drøfter fordeler og ulemper med henholdsvis støtte til konkrete prosjekter/teknologier på den ene siden og teknologinøytrale og konkurransebaserte ordninger på den annen side. Det er selvsagt viktig at virkemidler for å redusere risiko og for å utløse investeringer i nullutslippsteknologi er effektive. FFM mener det allerede eksisterer velprøvde virkemidler som er treffsikre og effektive, gitt at ordningene er store nok for industriprosjekter. Miljøteknologiordningen under Innovasjon Norge er et eksempel på en slik ordning, og som gjennom evalueringer er dokumentert effektiv og treffsikker. Utfordringen per i dag er at bevilgningene til ordningen er redusert slik at ordningens relevans for industrien er begrenset. Enovas ordninger har historisk utløst betydelige utslippskutt og energieffektivisering i stort omfang. Som nevnt ovenfor har endringene i Enovas mandat begrenset Enovas relevans for industrien. Ved at energieffektivisering og utslippskutt i kvotepliktig sektor igjen inkluderes som målekriterier, vil Enova kunne gjeninnføre tidligere velprøvde og vellykkede ordninger for industrien. FFM mener at karbondifferansekontrakter vil kunne være et godt egnet virkemiddel fremover. Dette vil være et kostnadseffektivt og treffsikkert virkemiddel for å utløse investeringer i nullutslippsteknologi, ved at støtten begrenses i henhold til faktisk utvikling i kvoteprisene.",28.02.2024,Forening
Framtiden i våre hender,,29.01.2024,
Frode Tennebø,"Overordnet er jeg enig i det meste som står i denne rapporten. Problemet er at den ikke selv tar konsekvensen av de utfordringene den tar opp. I tillegg skjemmes den av en del feil, myter og vanlige misforståelser om kjernekraft. Jeg vil i dette høringssvaret imøtegå misoppfatningene og feilene om kjernekraft i denne NOU-rapporten. 1) Kjernekraft er dyrt Dette avhenger hvilke forutsetninger man stiller og hvordan man sammenligner. Det henvises til LCOE utregninger fra NVE [1]. Problemet er at LCOE ikke er et godt mål på det man ønsker å måle [2], spesielt om det er ulike teknologier som sammenlignes. NVE vet dette og skriver: ""Kostnader for kraftproduksjon vil også variere i stor grad fra kraftverk til kraftverk. Tallene i visualiseringen er ment som et representativt anslag for et nytt kraftverk, og kan ikke brukes til prosjektering eller detaljplanlegging."" [1] Men i tillegg har NVE brukt kostnader for europeiske kjernekraftverk samt at man sammenligner med kostnader for vindkraft som er fra før 2022. Det har tilkommet store kostnadsøkninger på vindkraft de siste årene. I tillegg mangler man bl.a. balanseringskostnadene og transportkostnader fra ilandføringspunktene til resten av nettet. Vi har i dag allerede brukt opp kapasiteten til norsk vannkraft for å balansere vind [3][4]. Om man skal bruke LCOE for å vise kostnader så er IEA sin fremstilling mer omfattende med flere prosjekter og viser i tillegg intervaller [5]. Her er LTO kjernekraft desidert billigst. Samtidig viser en analyse gjort av Bank of America [6] at tar man med flere systemkostnader enn det LCOE gjør, så kommer kjernekraft ut langt billigere enn både solkraft og vindkraft. Videre fremkommer det ingen ting om inntektspotensialet for de aktuelle teknologiene. Her kan kjernekraft levere omtrent like mye co-generation varme som elektrisitet, som gjør at inntektssiden ser helt annerledes ut enn for vind-, sol- og vannkraft. Det blir derfor alt for enkelt å konkludere som rapporten gjør på side 81, med: ""Figuren viser også at vind på land og vannkraft allerede nå er billigere enn fossil kraftproduksjon og kjernekraft."" 2) Ingen kommersielle SMR kjernekraft Dette, som kommer frem på side 82, er direkte feil. Både Russland og Kina har operative SMR. Så kan man mene at vi ikke bør befatte oss med hverken Russland eller Kina, og det kan jeg sympatisere med, men poenget er altså at dette ikke er fryktelig vanskelig eller umulig. 3) Brukt atombrensel er vanskelig Ja, men samtidig blir det også svært lite av dette. Norge må uansett jobbe med denne problemstillingen for det brukte brenselet fra våre fire forskningsreaktorer. Synergier med sivil kjernekraft kan gjøre denne prosessen enklere. I den senere tiden har rapporten fra Rystad Energy, bestilt av NHO, Fornybar Norge og Norsk Industri, vært gjenstand for mye diskusjon. Konklusjonen her er ikke veldig ulik Klimautvalget og Energiutvalget sine konklusjoner. Problemet er bare at den har fått særdeles mye kritikk for svakheter og feil [7][8][9]. Det er derfor nærliggende å anta at mye av den samme kritikken kan rettes mot denne NOU-rapporten fra Klimautvalget. Det er derfor skuffende at Klimautvalget viser til Energiutvalget, som i stor grad baserer sine vurderinger på tilsvarende feilaktigheter, og ikke tar inn over seg at om man tar høyde for alle faktorene som nevnes; arealbruk, resursbruk, avfall, utslipp, etc., så er det bare kjernekraft, av de teknologiene vi har tilgjengelig i dag, som faktisk kan løse natur-, miljø- og klimautfordringene vi står overfor. Norsk Kjernekraft AS har laget et tilsvar til Rystad Energy sin rapport [10] og jeg anbefaler at denne inngår som en del av høringen. Det samme bør også den fagfellevurderte rapporten fra Jonas Kristiansen Nøland og Martin Hjelmeland (NTNU) om samme tema [11]. Referanser [1] https://www.nve.no/energi/analyser-og-statistikk/kostnader-for-kraftproduksjon/ [2] https://energiwatch.no/nyheter/fornybar/article16575298.ece [3] https://www.nettavisen.no/okonomi/sjokkrapport-fra-nve-og-statnett-vi-kan-mangle-strom-nar-vi-trenger-den-aller-mest/f/5-95-688831 [4] https://publikasjoner.nve.no/rapport/2022/rapport2022_20.pdf [5] https://www.iea.org/reports/projected-costs-of-generating-electricity-2020 [6] https://advisoranalyst.com/wp-content/uploads/2023/05/bofa-the-ric-report-the-nuclear-necessity-20230509.pdf [7] https://www.aftenposten.no/meninger/debatt/i/veMALl/hvor-tillitvekkende-er-rapporten-kjernekraft-i-norge [8] https://www.dn.no/innlegg/energi/kjernekraft/atomkraft/rystad-regner-feil-overdriver-kostnadene-for-kjernekraft/2-1-1579981 [9] https://energiwatch.no/nyheter/fornybar/article16739616.ece [10] https://www.norskkjernekraft.com/rapport-med-innvendinger-til-rystadrapport-overlevert-energidepartementet/ [11] https://ny.ntva.no/innhold/artikler/kapittel-19-kjernekraft-i-norge",24.01.2024,Privatperson
Frøya Kommune,Frøya kommune støtter NOU 2023: 25 Omstilling til lavutslipp – veivalg for klimapolitikken mot20250 – rapport av Klimautvalget 2050,29.01.2024,Kommune
Færder kommune,"Høring – NOU 2023:25 Omstilling til lavutslipp – Veivalg for klimapolitikken mot 2050 Viser til høringsbrev av 31. oktober 2023. Færder kommune har mottatt og vurdert klimautvalgets NOU 2023:25 Omstilling til lavutslipp – Veivalg for klimapolitikken mot 2050. Vi berømmer Klimautvalget 2050 for en god, omfattende utredning, og takker for muligheten til å gi en høringsuttalelse.Vi setter pris på utvalgets anerkjennelse av lokale tiltak og innovasjoner, samt av kommunenes vesentlige rolle i klimaomstillingen – som samfunnsutvikler, myndighetsutøver, tjenesteleverandør, innkjøper, eier og drifter. Færder kommune har allerede iverksatt flere klimainitiativer og ser frem til å dele våre erfaringer og lære fra andre kommuner.Dette høringssvaret tar utgangspunkt i kapittel 18.2 i del IV av klimautvalgets rapport, som omhandler kommunenes klimarolle.Lovfesting av klimabudsjettUtvalgets forslag om å forankre kommunenes ansvar i lovverket, spesielt gjennom kommuneloven og plan- og bygningsloven, ville være et viktig skritt mot å formalisere og styrke klimaarbeidet på kommunalt nivå. Dette vil gi oss et klarere mandat og sterkere verktøy til å integrere klimamål i vår planlegging og drift.Utvalget skriver:«En mulighet for å sikre kommunens bidrag til omstillingen er å endre kommuneloven slik at det blir lovpålagt å utarbeide og vedta klimamål med en tilhørende plan med tiltak for å kutte utslipp og øke opptak i tråd med målet, og et klimabudsjett som gjelder utslipp innenfor kommunens geografiske område. Disse kan følges opp på tilnærmet samme måte som økonomiforvaltningen, og det bør også rapporteres på oppfølgingen slik det gjøres for økonomiplanen.»Færder kommune har frivillig rapportert status for klimaomstillingen siden 2020, både innenfor kommunens grenser og i kommunens egen virksomhet, i form av klimaregnskap og klimabudsjett som integreres i de ordinære årsrapportene og handlings- og økonomiplanene. Å samkjøre klima- og økonomirapportering på denne måten kan bidra til bedre klimaledelse på tvers av kommunens virksomheter, forutsatt at både klimatiltak og klimarapporteringsrutiner og -indikatorer er tilstrekkelig forankret i organisasjonen. Følgelig er vi enige i at det ville være positivt for Norges klimaomstilling om alle kommuner begynner å lage klimabudsjetter, med tilhørende rapportering på oppfølgingen.Miljødirektoratets statistikk over klimagassutslipp i kommunene ligger til grunn for Færders geografisk avgrensede klimaregnskap for hele kommunen, mens klimabudsjett og -regnskap for kommuneorganisasjonens egen virksomhet er tuftet på kommunens egne data og eget analysearbeid. KS har publisert en nyttig veileder for klimabudsjett, utarbeidet av Oslo, Hamar og Trondheim kommune. Internasjonalt anerkjente GHG Protocol har også standarder og veiledning som kommuner kan ta i bruk ved utarbeidelse av egne klimagassregnskap og -budsett, i fravær nasjonale retningslinjer. En eventuell lovendring i tråd med utvalgets anbefalinger, må ledsages av god veiledning til kommuner om minstestandarder og forventninger til klimaregnskap og -budsjett, for eksempel med hensyn til valg av utslippsfaktorer som legges til grunn for beregningene. Tilgang til oppdaterte, relevante data på kommunenivå bør også forbedres. Det kan være krevende for kommuner å få full oversikt over utslippene fra de virksomheter og aktiviteter som er omfattet av klimabudsjettet.Vi noterer oss at utvalget anbefaler at «kommunens geografiske område» settes som systemgrense dersom kommunene skal pålegges å utarbeide klimabudsjett. I så fall ville Miljødirektoratets utslippsregnskap for kommuner kunne legges til grunn for klimabudsjettene. Det betyr at kommunene ikke vil ha oppdaterte utslippstall for å kunne rapportere på oppfølgingen av klimabudsjettene før omtrent ett år på etterskudd, fordi Miljødirektoratet trenger god tid til å sammenstille kommuneregnskap for hele landet.Det ville også innebære at klimabudsjettene måtte omfatte en rekke utslippskilder som kommunene har lite eller ingen kontroll over. Færder kommune har for eksempel vedtatt å ekskludere kategorien «sjøfart» fra sitt geografisk avgrensede klimamål, fordi en stor andel av direkte utslipp innenfor kommunens grenser forårsakes av passasjer- og cruiseskip på gjennomfart. I 2019, før koronapandemien, utgjorde denne kategorien alene 35 % av utslipp i kommunen, mens sjøfart som helhet utgjorde rundt 60 %. Brorparten av utslippsreduksjonene som har skjedd i Færder siden 2019, skyldes lavere aktivitet innen sjøfarten under pandemien. Veitrafikk er en annen viktig utslippskilde som kommuner ikke har full kontroll over. Utslippsreduksjoner her forutsetter både teknologiutvikling og nasjonal og fylkeskommunal styring.Å sette kommunegrensen som systemgrense for klimabudsjett i kommunen er nyttig og relevant i mange henseende, men dersom det er et ideal at rapporteringen på oppfølgingen av klimaarbeidet skal ligne mest mulig på oppfølgingen av økonomiplanen, ville det kanskje være mer hensiktsmessig med klimabudsjett og -regnskap som er avgrenset til kommunens egen virksomhet. Kommuner vil da i prinsippet ha løpende tilgang på relevante data og vil føre utslippsbudsjett og -regnskap knyttet til aktiviteter de selv kontrollerer. Samtidig vil et klimabudsjett som bare dekker kommunens egen virksomhet kun dekke en liten andel av de totale utslippene innenfor kommunens grenser. Det er ikke gjensidig utelukkende å føre klimabudsjett og -regnskap med disse to systemgrensene, så en kommune som pålegges den ene typen kan trolig også utarbeide den andre. Vi går ut fra at en eventuell lovendring vil foranlediges av en grundig vurdering av valg av systemgrense(r) kommunene eventuelt pålegges å legge til grunn i klimabudsjettering og -rapportering.Plan- og bygningslovenUtvalget skriver at de «anbefaler at plan- og bygningsloven oppdateres slik at den blir et hensiktsmessig styringsverktøy mot lavutslippssamfunnet», og viser blant annet til en rapport rådgivningsfirmaet Holth & Winge har skrevet for utvalget (Holth & Winge AS, 2023) for eksempler på endringer som kan vurderes for plan- og bygningsloven.Holth & Winge AS skriver blant annet:«Klimahensynet bør få sterkere forankring i de rettslige rammene for kommunenes arealplaner. […] Det bør vurderes lovendringer i kapittel 11 som gir kommunen mulighet til å gi egne arealformål, hensynssoner og bestemmelser for å ivareta klimahensyn. Det må sørges for at plan- og bygningsloven gir rammer for planleggingen som sikrer mulighet for gjennomføring av nødvendige tiltak for å sikre klimafunksjoner.»Færder kommune ville ønske velkommen en slik oppdatering av plan- og bygningsloven, samt andre lovendringer som fremmer kommunenes positive mulighet til å ta klimahensyn gjennom areal- og samfunnsplanlegging – for eksempel endringer som gir hjemmelsgrunnlag til å lovlig kunne stille krav om fossilfrie anleggsplasser gjennom reguleringsplaner.---En kopi av denne høringsuttalelsen, samt tilhørende saksdokumenter med protokollmerknader, er lastet opp som vedlegg.",19.01.2024,Kommune
Grimstad kommune,"Vi viser til epost fra Elise Anthonisen 17.11.2023 der Grimstad kommune fikk utsatt høringsfrist til 28. februar 2024. I kommunestyremøte 7. februar 2024 vedtok kommunestyret i Grimstad følgende høringsuttalelse: ""Grimstad kommune støtter de forslagene som Klimautvalget fremmer i NOU 2023:25 Omstilling til lavutslipp – Veivalg for klimapolitikken mot 2050. Grimstad kommune vil spesielt understreke at:- Norske kommuner fortsatt skal ha den sentrale plassen de har i arealforvaltningen, samtidig som de skal følge opp føringer fra storting og regjering knyttet til hvordan Norge skal være et lavutslippssamfunn i 2050. - Det er viktig at kommunene har nok ressurser til både å kunne jobbe aktivt med omstilling til et lavutslippssamfunn og å kunne ta aktiv del i utformingen og iverksettingen av EUs, og etter hvert vår, klimapolitikk.- Det er viktig at kommunene, som en del av den årlige rapporteringen, også rapporterer på eventuelle arealbruksendringer i kommunen. En slik rapportering bør være standardisert og gjøres likt både på kommunalt, regionalt og nasjonalt nivå. På den måten kan man sammenligne både kommuner og regioner over større deler av landet"" Saksprotokollen ligger vedlagt",12.02.2024,Kommune
Grønt landtransportprogram,"Grønt Landtransportprogram gir med dette innspill til NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050. Om Grønt Landtransportprogram GLP er et offentlig-privat samarbeid som jobber med å kutte utslippene for tunge kjøretøy med 55 prosent innen 2030. Det gjør vi blant annet ved å samle bransjen og sette i gang infrastrukturprosjekter for elektrisitet, biogass, og hydrogen. Programmet representerer 72 partnerbedrifter og 24 medlemsorganisasjoner fra de viktigste aktørene i transport- og energisektoren.  Tilgang til nett ved elektrifisering av transportsektoren Skal Norge lykkes med omstillingen til et utslippsfritt samfunn, må transportsektoren lykkes med sin omstilling. Det meste av næringstransporten vil elektrifiseres, og ladeinfrastruktur er i ferd med å etableres over hele landet. Imidlertid er det store utfordringer knyttet til reguleringer og lovverk som forhindrer effektiv utnyttelse av nettet og tilgjengelig energi. GLP ønsker med dette å adressere noen av disse utfordringene, som regjeringen bør ta med videre i behandlingen av NOUen. Det er vår vurdering at tiden er moden for å etablere løsninger som kan bidra til en sikker og optimal drift av energisystemet i Norge, og at elektrifisering av transportsektoren kan bidra til å oppnå dette. Norge har både en krevende kraft- og nettsituasjon og å ta i bruk fleksible kraftressurser er en kostnadseffektiv måte å gjøre dette på. Biogass er avgjørende for å nå målene i 2030 Med biogass på tanken kan bilene kjøre tilnærmet utslippsfritt. Både de som produserer tunge kjøretøy og de som bruker dem, ser derfor på biogass som avgjørende for å nå målene frem mot 2030. I 2023 ble antall solgte gasslastebiler doblet på norske veger. Samtidig er det fortsatt en lang veg å gå for at biogass kan konkurrere med diesel. For at biogass skal bli konkurransedyktig, må vi få opp produksjonen av biogass i Norge. Dagens biogassbehov, dekkes gjennom import fra utlandet. Det gjør markedet for biogasslastebiler usikkert. Det er derfor viktig at vi får på plass støtteordninger som sikrer videre investeringer i biogassanlegg slik at produksjonene går opp. Vi må også bygge ut et bredt nettverk av fyllestasjoner. Samtidig er det ikke nok om flere skal velge gass fremfor diesel. For å øke utskiftingstakten av diesel-kjøretøy trenger vi politisk prioritering av biogass. Det betyr at myndighetene må ha et uttalt mål om at biogass spiller en avgjørende rolle for grønn omstilling i transportsektoren. Innspill til konkret politikk for å nå klimamålene i 2030 og mot 2050 GLP er enige i utvalgets forutsetning om at transportpolitikken må ha som utgangspunkt at de samlede norske utslippene skal reduseres med 90 – 95 % til 2050. Vi mener imidlertid klimautvalgets anbefalinger under kapittel 8 Transport og mobilitet, er for generelle. Det behøves konkrete politiske virkemidler for å nå klimamålene. For å hjelpe transportbedriftene med å satse på grønne kjøretøy bør:",28.02.2024,Forening
Hafslund AS,"Hafslunds høringsinnspill til NOU 2023: 25 Hafslund takker for muligheten til å gi kommentarer til Klimautvalgets rapport «Omstilling til lavutslipp – Veivalg for klimapolitikken mot 2050». Rapporten trekker frem nødvendige politiske avklaringer og veivalg for klimapolitikken mot 2050 og belyser behov for tiltak i hele samfunnet for at Norge skal kunne nå klimamålene. Hafslund er Norges nest største kraftprodusent. Vi forvalter i hovedsak vannkraftverk i Sør-Norge og fjernvarme i Oslo, men har også eierandeler i to vindkraftverk. Som besluttet i vår konsernstrategi mot 2035 skal Hafslund bidra til sterk vekst i fornybar energi i Norge i årene som kommer gjennom å utvide og bygge ny vannkraft, utvikle vind- og solenergi og å vokse innen fjernvarme. Vi arbeider også med å realisere karbonfangst på Klemetsrud i Oslo knyttet til vårt avfallsforbrenningsanlegg. Prosjektet er av stor industriell betydning for Norge og Oslo. Hafslund legger Parisavtalen og målene i den internasjonale naturavtalen fra 2022 til grunn for vår virksomhet. Som første kraftselskap i Norge formulerte vi som strategisk mål at vi skal bidra til det globale målet om naturpositivitet og til det biologiske mangfoldet i forvaltningen og utviklingen av våre prosjekter. For nye prosjekter skal vi ha netto null tap av biologisk mangfold fra 2030, og i eksisterende portefølje skal vi målbart forbedre forholdene for biologisk mangfold fra 2023-nivå. I lys av våre strategiske mål er Klimautvalgets rapport og politiske rammebetingelser som følger av denne av stor betydning for vår virksomhet. Utover å berømme Klimautvalget 2050 for en svært viktig rapport som peker på en rekke systemgrep og enkelttiltak for omstilling til lavutslippssamfunnet, vil Hafslund gi våre innspill under fire hovedoverskrifter: Klimautvalgets rapport trekker frem viktige utfordringer som energimarkedet står overfor. Energisystemet er i stor endring, og stadig mer komplekst med økt innslag av ikke-regulerbar energi og større press på nettet. Det er behov for mer regulerbar, fornybar energi, en styrking av fleksibiliteten i kraftsystemet og for å redusere effekttopper. Rapporten beskriver styrker med dagens kraftmarked, behovet for en tettere sammenheng mellom energipolitikken og klimapolitikken, og peker med rette på at det er gjort for lite for å omstille det norske energisystemet. Rapporten er mindre tydelig i gjennomgangen av hvor stor vekst i fornybar energi som er nødvendig, hvordan man skal realisere det tekniske potensialet for energieffektivisering og konsekvensene dersom Norge får et langsiktig kraftunderskudd. Klimautvalget viser til Energikommisjonens rapport og påpeker at det lå en klar målsetting om fortsatt overskuddsproduksjon av kraft i kommisjonens mandat, med mål om at rikelig tilgang til fornybar energi skal være et konkurransefortrinn for industrien. Klimautvalget utfordrer målsetningen om overskuddsproduksjon og peker på at et slikt mål kan forskuttere veivalg i omstillingen til et lavutslippssamfunn. Norge er en liten, åpen økonomi med eksportrettet industri. Nå står industrien foran et omfattende omstillingsbehov i årene som kommer for å redusere utslipp. Prosessen vil kreve store mengder fornybar energi, men vil kunne sikre arbeidsplasser og verdiskaping i Norge. Høye framtidige kraftpriser kan bidra til å flytte norske arbeidsplasser ut av landet, til deler av verden der produksjonen ikke er basert på fornybar energi. Slik flyttes også utslippene, fremfor å kuttes i tråd med internasjonale mål. En vellykket omstilling for Norge mot 2050 må innebære at tilgangen til fornybar energi fortsatt er et konkurransefortrinn for industrien. Rapporten framhever at energieffektivisering må prioriteres. Energieffektivisering vil være nødvendig for å frigjøre deler av dagens forbruk til ny omstilling. Utvalget viser til estimerte potensial for energieffektivisering i bygg med 23,6 TWh og viser til uutnyttet spillvarme på 20 TWh i overskuddsvarme fra industri. Samtidig vises det til at tidligere beregnet potensial for energieffektivisering ikke er blitt realisert, til tross for flere politiske virkemidler. Hafslund mener det er avgjørende å ha en realistisk politikk som både fremmer energieffektivisering, og som legger til rette for tilstrekkelig utbygging av ny fornybar energi for å hindre knapphet og forsinket klimaomstilling. Politikken bør ikke legge til grunn for lave forventinger til framtidig behov for ny fornybar energiproduksjon, men bør tvert imot allerede i dag innrettes tydelig mot å sikre nok fornybar energi i et lavutslippssamfunn i 2050, med tilhørende tiltak på kort og lengre sikt for å sikre nok kraft i 2050. En slik helhetlig tilnærming mangler i dag. Utvalget peker på at et helhetlig styringssystem for klimapolitikken kan hjelpe oss til å tenke lengre, bredere og mer helhetlig i omstillingen til lavutslippssamfunnet. For selskaper som Hafslund vil langsiktige og transparente systemer også kunne gi større forutsigbarhet om myndighetenes rammevilkår, noe som kan være positivt for eksempel for våre investeringer. Hafslund støtter utvalget i at det er behov for et styrket styringssystem for klimaomstilling, blant annet gjennom helhetlige energi- og klimaplaner som legges fram for Stortinget hvert annet år med brede og ambisiøse klima- og energiforlik. Et styrket styringssystem bør innrettes slik at det legges til rette for både nettutvikling, energisparing og utbygging av ny fornybar kraftproduksjon i et slikt omfang at klimamålene kan nås. Rapporten viser til at dagens organisering av kraftmarkedet og marginalprising av kraft er et viktig virkemiddel for et effektivt energisystem. Et velutbygd kraftnett i Norge og med forbindelser til Europa blir også trukket frem som en avgjørende struktur for god ressursutnyttelse og omstilling i både Norge og Europa. Vi støtter utvalget i disse synspunktene. Vi støtter også utvalget i anbefalingen om at støtteordninger ikke bør fjerne insentivet til å unngå forbruk i effekttopp-periodene og at det er viktig å innrette støtteordninger på en måte som gjør at det fremdeles er attraktivt å gjennomføre tiltak for energieffektivisering.  Klimautvalget har gjort et svært godt arbeid med å se klima- og naturkrisen i sammenheng, og å fremheve betydningen av god arealpolitikk og bevaring av natur for vellykket omstilling til lavutslippssamfunnet. For å nå klimamålene må naturen ivaretas, og for å beskytte naturmangfoldet trenger vi klimaomstilling og rask overgang til bruk av mer fornybar energi. Som utvalget påpeker er arealendringer, bruksendringer og oppstykking av arealer den største trusselen mot naturmangfoldet i Norge. Utvalget viser at de to viktigste driverne bak nedbyggingen av areal i Norge fra 1990 til 2019 kommer av bebyggelse og veier. Det planlagt utbygde arealet for bolig, fritidsbolig og næringsvirksomhet (utenom andre formål som energianlegg) tilsvarer nesten 40 prosent av eksisterende utbygget areal i Norge. Særlig arealet som er satt av til fritidsboliger er betydelig. Den planlagte arealbruken er ikke bærekraftig, og forutsetter økt prioritering areal etter samfunnsnytte. Ny utbygging av fornybar energi vil kreve at arealer tas i bruk. Utvalget påpeker at «Dette tilsier at det bør legges en mer restriktiv arealbruk til grunn for andre formål». Hafslund stiller seg bak denne vurderingen. Utbygging av eksempelvis fritidsboliger kan ikke likestilles med utbygging av fornybar energi. Det er viktig at det er tillit til prosesser og fakta i saker om utbygging av fornybar energi, samtidig som det er behov for effektive prosesser. Utvalget drøfter blant annet tiltak som kan gi større tillit til konsekvensutredninger. Hafslund har positive erfaringer med bruk av konsulenter, men ser at det kan være hensiktsmessig å vurdere tiltak for å gi større tillit til kvaliteten, som for eksempel statlig innkjøp av naturkartlegginger. Norge har nasjonale forpliktelser og mål knyttet til bevaring av natur og biologisk mangfold, men lite nasjonal styring på området. Arealpolitikken er svært desentralisert. Utvalget tar til orde for bedre styringssystemer innen arealpolitikken i form av for eksempel naturregnskap for å kartlegge økologisk tilstand, naturgoder, viktige arealer for naturmangfold og verdien av natur, og at rammeverket unngå – flytte – forbedre bør ligge til grunn for arealbruken. Hafslund støtter forslagene fra Klimautvalget om utvikling og bruk av slike styringssystemer. Naturregnskap kan danne et faglig grunnlag for egen prosjektutvikling, og Hafslund jobber i dag med metoder for kvantifisering av effekten på natur i våre prosjekter. I den eksisterende vannkraftporteføljen vår jobber Hafslund systematisk etter tiltakshierarkiet, fra å unngå til å kompensere. I utviklingen av ny fornybar energi jobber vi med arealer som egner seg best for fornybar produksjon, også fra et naturperspektiv, og med prosjekter som skånsomt kan integreres i eksisterende naturmiljø. Utviklingsporteføljen vår skal være i tråd med selskapets overordnede strategiske mål om å bidra til naturpositivitet, for eksempel gjennom forbedring av dagens tilstand til arealet. Også areal til energiproduksjon påvirker naturen, men et energiprosjekts påvirkning på natur kan variere betydelig. Vi har gode erfaringer med skånsomme utbygginger og forvalting av naturmangfoldet i nærheten til våre kraftverk. Framover må vi likevel styrke innsatsen for å ivareta natur i energiprosjekter. Hafslund ser på våre naturambisjoner både som en nødvendighet og som et konkurransefortrinn. Vi er positive til rammer og insentiver som belønner prosjekter med naturtiltak i tråd med norske naturmål. Klimautvalget foreslår også et system som sikrer at den som bygger ned natur skal betale for det i form av for eksempel en naturavgift eller en forpliktelse til å bekoste økologisk kompensasjon. Hafslund støtter en nærmere utredning av naturavgift. Kraftbransjen har lang erfaring med å betale nasjonale og lokale skatter og avgifter, som blant annet er begrunnet med at verdiskapingen baserer seg på bruk av naturressurser. Utvalget viser de mange ubesvarte spørsmålene ved innføring av slike systemer. Et arbeid for utvikling av slike systemer må sikre at en prising målrettet skal treffe de reelle naturinngrepene. Prisingen kan samordnes med annen beskatning for bruk av naturressurser. Klimautvalget beskriver godt hvordan regulerbar energiproduksjon vil være høyt etterspurt i et energisystem med økende andel av ikke-regulerbar kraftproduksjon som sol og vind. Rapporten viser også til hvordan høy bruk av elektrisitet til oppvarming i Norge skaper store forbrukstopper for kraft om vinteren og utfordringene ved at kraftnettet må dimensjoneres etter effekttoppene. Energiproduksjon basert på spillvarme og fjernvarme trekkes frem som muligheter for å avlaste kraftnettet og til å frigjøre elektrisitet til andre formål. Dette er vi enige i. Behovet for å utvikle et helhetlig og fleksibelt energisystem er svært synlig allerede i dag. Manglende nettkapasitet er en utfordring på Sør-Østlandet for bedrifter som vil elektrifisere og for annet nytt forbruk som kan gi utslippskutt i årene framover. Økt bruk av for eksempel fjernvarme til oppvarming i tettbygde strøk kan frigjøre nettkapasitet og elektrisitet til andre formål, og hvordan man får realisert mer fjernvarme i Norge i årene som kommer må være et prioritert tema hos myndighetene. Vi støtter rapportens forslag om endringer i plan- og bygningsloven og byggteknisk forskrift som i større grad vil bidra til at rehabilitering og ombygging resulterer i lavere energibruk og krav om utnyttelse av spillvarme ved nyetablering av industri og datasentre. Klimautvalget skriver at fjernvarmeproduksjonen i dag ikke er utslippsfri på grunn de fossile utslippene fra avfallsforbrenningen, men avfallsforbrenningens primærfunksjon er avfallshåndtering. Det er nødvendig å skille mellom utslippene fra denne aktiviteten fra utnyttelsen av spillvarmen fra avfallsforbrenningen, som er utslippsfri. Dette skillet er også gjort tydelig i EUs fornybardirektiv, samt Europakommisjonens tolkning av EUs taksonomiregler. Skillet mellom utslippene fra avfallsforbrenning og den utslippsfrie fjernvarmeproduksjonen fra spillvarmen blir også viktig når avfallshåndteringsbransjen realiserer karbonfangst og -lagring. Det vil da være avfallsforbrenningen som blir karbonnøytral/-negativ, og ikke fjernvarmen ettersom den er tilnærmet karbonnøytral i dag. Med karbonfangst kan de fossile utslippene fra avfallsforbrenning kuttes, samtidig som bransjen kan bidra med storskala CO2-fjerning, noe som er påpekt av både utvalget og tidligere av IPCC, IEA og Europakommisjonen. Klimautvalget beskriver hvordan norske myndigheter har bidratt til å etablere en verdikjede for CO2-håndtering og lagring gjennom Langskip-prosjektet. Hafslund Oslo Celsio arbeider med å realisere karbonfangst på Klemetsrud. Hafslund støtter Klimautvalgets innstilling om at det må etableres flere insentiver for CO2-fjerning, som for eksempel en omvendt CO2-avgift, samt at miljøavgifter som CO2-avgift må innrettes slik at prissignalet når frem til den som kan påvirke utslippsnivået, herunder de som kaster avfallet og ikke der det håndteres. ",28.02.2024,Aksjeselskap
Halden kommune,Vedlagt følger Halden kommune sitt høringssvar.,12.02.2024,Kommune
Handel og Kontor i Norge,"Til Klima- og miljødepartementet Høringssvar Handel og Kontor i Norge: Handel og Kontor i Norge (HK) har vedtatt at Norge skal bli et lavutslippsland innen 2050. Vedtaket er i tråd med Klimautvalgets målsetning og Norges klimalovgivning. HK støtter en aktiv og ambisiøs klimapolitikk hvor UFF-modellen benyttes som verktøy. Klimautvalget 2050 sin rapport Omstilling til lavutslipp. Veivalg for klimapolitikken 2050 er grundig og berør mange temaer. HK vil ikke gi innspill på alle temaene, men la seg høre på de noen av grunntankene til Klimautvalget 2050. Den norske modellen med trepartssamarbeid er helt essensiell for de store omstillingene som kreves for å nå målet om å bli et lavutslippssamfunn. Partene i arbeidslivet må ha en sentral rolle i de omstillingene som kreves fremover. Det er derfor beklagelig at partene i arbeidslivet ikke har deltatt i utvalget. Klimautvalget vektlegger at klimapolitikken utformes så helhetlig, systematisk og tverrsektorielt som mulig, og hvor at Klimaloven skal være førende for beslutninger. HK mener at det snarlig bør opprettes et tverrfaglig Klimapanel, som inkludere arbeidslivets parter. Klimapanelet vil arbeide med hvordan Norge kan få en helhetlig klimapolitikk på tvers av sektorer. Klimavask av lovgivningen vil naturlig falle inn under dette arbeidet. Det vil være i arbeidstakeres, næringslivets og samfunnets interesse at stiavhengighet ikke utvikles, og omstillingen må skje bråere enn forventet. Råd for rettferdig omstilling bør videreutvikles. Dette innebærer at partene i arbeidslivet aktiv deltar i kompetanseutviklingen til nye næringer. Dette for at våre medlemmer har den kunnskap og kompetanse som behøves i fremtidige næringer. Det er viktig at omstillingen ikke fører til arbeidsledighet for enkelte grupper. Klimautvalget 2050 hevder energi, areal og kompetanse vil være knapphetsressurser frem mot 2050. Beslutninger om videreutvikling av norsk sokkel og elektrifisering av denne må settes på vent til det foreligger en samlet utredning som ser på konsekvenser for annet næringsliv, husholdninger, miljøet og samfunnet for øvrig. Dette vil også motvirke en tidlig stiavhengighet. Klimautvalget påpeker at det må bli slutt på at sterke økonomiske interesser innenfor petroleumssektoren har for stor makt til å definere klimapolitikken. HK støtter Klimautvalget sin påpekning og mener de ressursene som kan bygges ut, må være økonomisk og klimamessig bærekraftige. Det vil medføre at deler av ressursene på norsk sokkel vil ligge urørt. EU er en viktig handelspartner for Norge. EUs grønne giv har som mål å gjøre Europa til det første klimanøytrale kontinentet. Klimalovgivning i EU vil påvirke Norge enten direkte gjennom EØS-avtalen eller indirekte. Klimautvalget etterlyser en aktiv og tidlig involvering fra Norge. En bred og tidligere debatt om EUs klimapolitikk vil gjøre det mulig for partene i arbeidslivet å påvirke beslutninger, før direktiver og forordninger må implementeres i norsk lovverk. Forbruksmønstre har stor betydning for klimagassutslippene. Produksjon av varer og tjenester, inkludert mat, står for en stor andel av klimagassutslippene. Sirkulærøkonomi vil kunne avbøte dette, samt sikre kritiske og verdifulle råvarer. Varehandelen vil her spille en viktig rolle. HK mener derfor det burde settes av ressurser, forskning og kompetanseheving innenfor denne sektoren for å bringe den over i et mer sirkulært spor. Samtidig som både skatte- og avgiftspolitikken må rettes imot mer bærekraftig forbruk. Vi kan ikke fortsette med den samme høye intensiteten på masseproduksjon av varer. Skal vi redusere det totale forbruket, må produksjon av mengden varer ned. Videre er det viktig at det produseres varer med lang levetid, muligheter for gjenbruk/ombruk og som kan repareres fremfor å kjøpe nye varer. Det er en utfordring i dag for flere varegrupper at reparasjon har samme eller høyere kostnad enn om man kjøper nytt. I tillegg er det viktig at utslippene ved transport av varer reduserer gjennom mer klimavennlige valg av transportmidler og måter. Hilsen Handel og Kontor i Norge",28.02.2024,Forening
Handelskampanjen,,28.02.2024,
Harald Bjerke,Klima er en konsekvens av naturlige prosesser. Vi bør bestrebe oss på å eksistere i harmoni med disse prosessene. Lite gjennomtenkte hysteriske tiltak må unngås.,23.02.2024,Enkeltpersonforetak
Havindustritilsynet (uten merknader),,22.01.2024,
Hovedorganisasjonen Virke,"Hovedorganisasjonen Virkes høringssvar tar utgangspunkt i mandatet gitt til Klimautvalget 2050, hvor utvalget bes gjøre helhetlige vurderinger av veivalg Norge må ta for å nå klimamålene og bli et lavutslippsamfunn i 2050. Virke legger til grunn at NOUen og høringssvarene vil inngå i regjeringens arbeid med Stortingsmelding og oppdatert klimastrategi. Virke støtter utvalgets anbefaling om at energieffektivisering prioriteres samtidig som produksjonen av fornybar energi økes. Virke har i likhet med utvalget pekt på det kartlagte energieffektiviseringspotensialet i bygg og industri. Ambisjonene i handlingsplanen for energieffektivisering kunne vært langt mer ambisiøse. Energieffektivisering av bygg er den raskeste og minst konfliktfylte kilden til fornybar energi. Det vil i tillegg ha en svært gunstig samfunnsmessig effekt. Barrierene er godt kartlagt i forarbeidene til handlingsplanen for energieffektivisering. Virke etterlyser tydelige mål og nok penger til kraftfulle tiltak for å sikre kraftbalansen i årene som kommer. Skal målene om reduksjon i energibruk nås, må tiltak i alle sektorer gi insentiver til energisparing. Etter Virkes mening kan dette blant annet oppnås gjennom å sette et mer ambisiøst mål for energieffektivisering, på minst 40Twh innen 2035, som også må rapporteres på som en del av en helhetlig rapportering på måloppnåelse i klimapolitikken. Tilbakemeldinger fra Virkes medlemmer innen byggevare bekrefter Enovas kartlegging, hvor kompetanse pekes på som en sentral barriere for økt satsing på energieffektivisering. Manglende konkrete krav, generelt lav kompetanse om mulige tiltak og mange små aktører i byggsektoren, gjør at viktige tiltak for energieffektivisering sjelden anbefales ved oppgradering eller vedlikehold. Investering i energieffektivisering realiseres først på lang sikt. Forbrukere skifter derimot bolig hyppigere og får sjelden hentet ut verdien av investeringene. For næringslivet er det en utfordring at virkemidlene ikke treffer leietakere i næringsbygg, selv om disse som regel direkte dekker energikostnader. Nye virkemidler for økt energieffektivitet i næringsbygg, som investeringsstøtte til gjennomføring av energitiltak, må gi insentiver til og belønne samarbeid mellom byggets eier og dets leietakere. Dette vil føre til energisparing som ellers ikke ville ha skjedd. Klimautvalget vektlegger energieffektivisering som en del av sin UFF-modell. Virke mener at vi likevel må bygge ut fornybar energi for å kunne erstatte bruk av fossil energi innen transportsektoren og industri, samtidig som vi kan tiltrekke oss nye energikrevende næringer. Virke etterlyser en forutsigbar politikk og langsiktige rammevilkår for utbygging av vindkraft, som er konfliktfylt. Det må tilstrebes brede politiske kompromisser om utbyggingspolitikken. Offentlig trenering må ikke bli et virkemiddel for å forhindre utbygging av fornybar energiDer saksbehandling i det offentlige innebærer forsinket igangsettelse for innehaver av konsesjon for fornybar energi, må det som hovedregel gis forlenget frist for igangsettelse tilsvarende forsinkelsen. Motsatt mener Virke det er en fare for at lokale myndigheter kan velge å trenere saksbehandling, for at selskap ikke skal nå frist for igangsettelse. I Stortingsmelding 25 (2015-2016) «Kraft til endring - Energipolitikken mot 2030» blir frister for realisering av vindkraftanlegg omtalt: «Urealiserte vindkraftkonsesjoner båndlegger areal i kommunene. Det kan stå i veien for annen lønnsom samfunnsutvikling, og vil i en del tilfeller kunne bidra til at lokale konflikter opprettholdes. Dersom det har gått mange år, kan det også ha oppstått endrede forhold som gjør det nødvendig med nye eller oppdaterte utredninger og eventuelt ny konsesjonsbehandling. Det er derfor ønskelig å begrense videreføringen av konsesjoner som er gitt der det ikke er utsikter til å få realisert prosjektet innenfor en rimelig tidshorisont.» Virke mener dette er fornuftig, men mener er eksempler på at forhold utenfor konsesjonshavers kontroll har bidratt vesentlig til at selskapet ikke har kunnet nå fristen for igangsettelse. Handel styrker samarbeid mellom land, bidrar til stabilitet, utvikling og virker dempende på konflikter. Dette er igjen viktige forutsetninger for en effektiv klimapolitikk. Norge er en liten og åpen økonomi, som importerer ferdigvarer, en stor del fra lavkostnadsland og fremvoksende økonomier, og eksporterer råvarer. Økonomiske har dette vært svært gunstig for Norge. En stor del av klimautslippene fra vår økonomiske aktivitet skjer i andre land. God økonomi i Norge gjør at vi har et økende forbruk, som bidrar til ytterligere globale utslipp og økt press på ressurser. I diskusjonen om en mer sirkulær økonomi peker utvalget på at Norge har et høyt materielt forbruk per innbygger sammenlignet med andre land. Forbruket har miljømessig konsekvenser internasjonalt. Virke støtter en slik beskrivelse. Vi vil likevel peke på at Norge, med 5,5 millioner innbyggere, er et marginalt marked i global sammenheng. Reduksjon av vårt forbruk er ikke uten betydning, men spiller trolig en liten rolle. Det vil også være svært krevende å oppnå all den tid økonomisk vekst og god velferd er et sentralt mål i Norges økonomiske politikk. Økt innsats for vedlikehold og reparasjon kan trolig være viktig for redusert forbruk i Norge, men vil trolig også spille en liten rolle for globale utslipp. Norges forbruk av tekstiler kan illustrere: Forbruket per innbygger er høyt sammenlignet med andre land. Norges totale import av om lag 105 000 tonn tekstiler (NORSUS 2022) utgjør derimot bare 0,1 % av den totale globale produksjonen på 133 millioner tonn årlig. Utvalget trekker konklusjon om at vedlikehold og reparasjon ikke lønner seg privatøkonomisk, og at dette kan forsterke veksten i kjøp av nye varer. Virke mener at hovedårsaken til vårt høye forbruk er en god økonomi. Undersøkelser vi har gjort på årsaken til eks. avhending av klær viser at det sjelden er kvalitet eller behov for reparasjon som gjør at klær kastes, men i all hovedsak det at de ikke lenger brukes. Å endre dette vil ta lang tid. Gjennom sine produktreguleringer vil EU bidra til at produksjonskostnaden økes, blant annet som følge av økte krav til bærekraftig produktdesign. Dette vil på sikt påvirke lønnsomheten i forretningsmodeller som baserer seg på høye volumer til lave priser. Virke mener dette på sikt kan bidra til at forbruk flater ut. Satsing på reparasjon og vedlikehold er likevel viktig. En vesentlig effekt oppnås gjennom en felles satsing på dette i hele EU. Virke mener at vi oppnår størst effekt raskest gjennom samarbeid om investeringer i fornybar energi i produksjonsland, særlig der dette er utviklingsland. Virke mener det må utredes en innretning av en slik norsk satsing, eksempelvis i form av et Enova utland. Dette kan (bør) være en kombinasjon av noe støtte, men i hovedsak risikolån. Virke mener det bør gis et oppdrag til eks. Norad der en kartlegger områder hvor en kan oppnå raskt og vesentlig effekt. I mange av produksjonslandene er fossil energi, ofte kull, hovedkilden til en ustabil energiforsyning. Manglende infrastruktur/nett er også en viktig barriere. Utslipp vil kunne reduseres svært raskt dersom en investerer i og etablerer fornybar energi, som sol, vind og vannkraft. Potensialet i mange av landene er stort, men det skorter på kompetanse og kapital. Norge har høy kompetanse innen flere av disse områdene. Virke ønsker seg programmer som legger til rette for et tettere samarbeid mellom fornybarnæringen i Norge, handelsnæringen og myndigheter for relevant eksisterende eller kommende virkemidler. Virke vil gi generell støtte til anbefalingene i del 4 av NOUen. Virke mener det er nødvendig å etablere et sterkere styringssystem for klimapolitikken. Det må gjøres en revidering av klimaloven, med sikte på å forplikte regjeringen til å jevnlig legge frem delmål og evaluering av måloppnåelse på disse for Stortinget, f.eks. i form av helhetlige klima- og energiplaner hvert andre år Like viktig er det med en klimavask av andre sentrale lover, som plan og bygningsloven, med sikte på å inkludere krav om klimavurderinger i disse. Regjeringen må legge tydeligere føringer for kommunenes vurderinger av klimaeffekter i planarbeidet. Dette bør følges opp med økt støtte til lokalt klimaarbeid i de årlige budsjettene. Regjeringens beslutningsnotater (r-notatene) må inneholde vurdering av klimaeffekter som en del av synliggjøringen av økonomiske og administrative konsekvenser. Norske handelsvirksomheter stiller høye krav til bærekraft, arbeid med klima og anstendige arbeidsforhold til sine leverandører i andre land. Dette er et resultat både av lovverk, som åpenhetsloven og miljøinformasjonsloven, og forventinger til transparens i det norske markedet. EU ligger nå foran Norge i politikkutvikling på områder som sirkulærøkonomi, energieffektivisering, forbrukerinformasjon og selskapsrapportering. Poltikkutviklingen har gått raskt og vært svært ambisiøs. I likhet med resten av EU-området har norske virksomheter nok med å henge med. Vi vil derfor advare sterkt mot å utvikle norske særreguleringer på områder hvor EU allerede har varslet politikk. Norske handelsvirksomheter selger i all hovedsak til et lite norsk marked og er sårbare i møte med store globale selskaper og økende netthandel. Utvalget anbefaler at transportpolitikken prioriterer tiltak som unngår utslipp, og at tiltak som flytter transport til mindre utslippsintensive former må prioriteres over tiltak som forbedrer eksisterende transport. Virke mener det er viktig at denne prioriteringen ikke står i veien for utbygging av en velfungerende infrastruktur for elektrifisert tungtransport. Virke har lenge etterlyst større fart i arbeidet med transporttilpasset infrastrukturutvikling av kraftnettet og mener at regjeringens ladestrategi for vegtransporten må følges opp budsjettmessig. For tungtransportens vedkommende haster det. Virke støtter utvalgets anbefaling om at det bør satses på elektrifisering innen transport så langt som mulig, og ikke energikrevende drivstoff som hydrogen og biodrivstoff. Virke mener likevel at det må tilrettelegges for at eks. biodrivstoff som krever få endringer i infrastruktur eller teknologi og gir umiddelbare utslippskutt, kan brukes i en overgangsfase. Virke mener i likhet med utvalget at tidligplanleggingsmodellen KVU/KSI må belyse hensyn til klima og natur. Virke mener at prosjekter som Stad skipstunnel og Nord-Norge banen som medfører store arealinngrep, og vesentlige klimautslipp de neste tiårene, må skrinlegges. En stor del av det norske virkemiddelapparatet er rettet inn mot eksisterende næringer. I sin evaluering av det næringsretta virkemiddelapparatet pekte OECD i 2017 på at dette kunne være et resultat av det sterke sektorpreget i norsk næringspolitikk. OECD utrykte videre bekymring for at det var for innrettet mot dagens eksisterende næringer, og for lite mot morgendagens næringer. Virke deler denne bekymringen. Vi opplever at debatten om fremtidige næringer baserer seg på antakelser om fremtidsmuligheter innenfor de store og etablerte næringsssektorene i Norge. Resultatet er at det med utgangspunkt i maritim næring og offshorenæringen pekes på eks. mineralutvinning på havbunnen som en viktig grønn fremtidsnæring. EU har derimot avvist mineralutvinning på havbunn som en kilde for å dekke behov for fremtidige mineraler. En lite diskutert konsekvens av at særlige sektorsatsinger innen områder hvor en antar at det er fremtidsmuligheter blir det også mindre virkemidler tilgjengelig for øvrig næringsliv. I vurderingen av virkemiddelapparatet etterlyser vi en bedre vurdering av både klima- og bærekraftsaspekter ved næringer som løftes opp og frem. Særlig der dette begrunnes som å være en del av et grønt skifte. Kostnadene for støtteordninger og rammevilkår for enkeltnæringer vil også måtte bæres av andre deler av næringslivet, både direkte kostnader i form av skatter og avgifter, og indirekte i form av valutakostnader som følge av en ekspansiv statlig politikk. Virke har sans for utvalgets forslag om eksperimentering med, og læring av, ulik virkemiddelbruk. Virke vil likevel peke på at det viktigste virkemiddelet er forutsigbare og stabile rammevilkår, som er mest mulig harmonisert med resten av Europa. Eksperimentering med virkemidler må ikke gå på bekostning av forutsigbarhet og føre til uforutsigbare endringer på eksisterende og godt etablerte virkemidler. Dialog med næringslivet i det videre arbeidet med en Stortingsmelding Virke mener utvalget har levert godt og diskutert en rekke sentrale spørsmål. Virke vil oppfordre regjeringen til å innhente innspill på temaer en vil jobbe videre med i arbeidet med en stortingsmelding. Vi utdyper gjerne våre tilbakemeldinger om det skulle være ønskelig.",15.02.2024,Forening
Huseierne,Høringssvar Huseierne,30.01.2024,
IE & FLT,,28.02.2024,
Indre Østfold kommune,"Klimautvalget har levert en grundig gjennomarbeidet rapport som er pedagogisk og nytenkende. Indre Østfold kommune støtter hovedtankene i NOU 25, men ser at det er tøffe tiltak som skal til for å nå målene. Dersom vi skal nå målet om å være et lavutslippsamfunn i 2050 med 90-95 % reduksjon av klimagassutslippene må klimapolitikken forsterkes, alle sektorer må bidra, omstillingen må starte nå og politisk lederskap blir viktig. Vi kan ikke forvente at teknologisk utvikling og karbonlagring skal løse alle våre klimautfordringer.I NOU 25 står det at kommunene må få en tydeligere rolle i klimaarbeidet, noe Indre Østfold kommune stiller seg bak. Samtidig må det understrekes at nasjonale beslutninger, som for eksempel miljøkrav i anskaffelser, har stor effekt på klimautslippene.LovverketIndre Østfold kommune er positive til at kommunene får lovfestet ansvar i klimaomstillingen, gitt at dette følges opp med verktøy, statistikker, veiledning og ressurser. Indre Østfold kommune ser positivt på at utvalget foreslår at sektorlovverket må klimavaskes.Ressurser og kompetanseDet krever ressurser og kompetanse i kommune-Norge for å få løftet klimaarbeidet til et nødvendig nivå for å nå de nasjonale målene. Primært er det behov for økte økonomiske rammer til kommunenes klimaarbeid. Utover dette vil fortsatte muligheter for å søke om tilskudd være nødvendig. Klimasats er en viktig ordning som setter kommunene i stand til å være innovative, prøve ut nye tiltak og bygge kompetanse. Indre Østfold kommune har brukt denne tilskuddsordningen til å utrede og arbeide fram løsninger for blant annet samordnet varedistribusjon, biogassanlegg, reduksjon av matsvinn, karbonregnskap for arealendringer og til å utarbeide mobilitetsstrategi. Dette ville ikke vært mulig uten tilskudd og ENOVA dekker ikke denne typen arbeid.Areal og naturNOU 25 peker på areal og skogs evne til å ta opp og slippe ut klimagasser, samt at klima og naturressurser må ses i sammenheng. Arealplanlegging blir framhevet som et viktig verktøy i klimaarbeidet. Indre Østfold kommunes arbeid med klimaregnskap tilknyttet kommuneplanens arealdel har synliggjort hvor mye karbon som er bundet under bakken, i skog og i myr. Det ville hjulpet kommunene om staten utarbeidet et felles system for karbonregnskap og rapportering på klimagassutslipp fra arealbruksendringer. Stort naturmangfold og fungerende økosystemer gir svært viktige bidrag for å bekjempe klimaendringene og dempe utfordringene klimaendringene gir oss. Hvordan vi forvalter arealene på land og i havet har betydning for klima og denne koplingen bør få større oppmerksomhet.MatproduksjonUtredningen sier at jordbruket ikke vil klare å fjerne utslippene helt og dermed vil stå for de største restutslippene i 2050. Samtidig gjøres det klart at også jordbrukssektoren må gjøre kraftfulle tiltak for å fjerne fossile utslipp for å nå utslippsmålene. Maskinpark i jordbruket har lang levetid og det vil ta tid å endre denne og drifta.Ressursknapphet og sirkulær økonomiGjenbruk og kvalitet sparer klimagassutslipp, ressurser og i mange tilfeller penger. Et godt eksempel er Indre Østfold kommunes gjenbrukssystem for datautstyr. Staten bør i større grad tilrettelegge for gjenbruk innen offentlig og privat sektor og for innbyggere. Merverdiavgift på brukte klær, møbler og annet bør fjernes. Det bør utvikles standardiserte verktøy for å kartlegge og formidle for eksempel møbler og regne ut hvor mye klimagassutslipp kommunen sparer ved gjenbruk og reparasjon. Det samme gjelder for ombruk av byggematerialer.EnergiIndre Østfold kommune støtter Klimautvalget sine anbefalinger knyttet til energi. Vi etterlyser en storsatsing på energieffektivisering og tydelige nasjonale prioriteringer knyttet til areal- og ressursbruk og til energiproduksjon og –forbruk. Indre Østfold kommune støtter forslaget om at ny fornybar energiproduksjon fortrinnsvis skal utvikles der det allerede er utbygd, og at det skal bli enklere å bygge ut for eksempel solceller på tak eller mindre, enkeltstående vindturbiner ved allerede etablert infrastruktur.Statistikk, rapportering og klimabudsjettKommune-Norge er avhengig av god statistikk for å kunne måle resultater og inspirere til klimatiltak. Miljødirektoratets utslippsstatistikk er svært nyttig, men det er en utfordring av tallene endrer seg når metodene for utregning forandres. Gode beregninger og indikatorer for indirekte utslipp fra for eksempel møbler og byggematerialer er en mangelvare. Indre Østfold kommune er positiv til en nasjonal klimarapportering, gitt at dette følges opp med gode verktøy, statistikker, veiledning og ressurser. Standardisering av klimarapportering slik at tallene blir sammenlignbare er nødvendig.UFF – Unngå, flytt, forbedreBruken av samme figur (UFF) gjennom hele rapporten er et godt pedagogisk grep. Innholdet i figuren er derimot ikke intuitiv for alle tema. Innholdet i overskriftene flytte og forbedre er til dels vanskelig å forklare.SamarbeidDet 17. bærekraftmålet heter Samarbeid for å nå målene. Kommunen opplever stadig at statlig nivå ikke er samkjørt når det gis høringsuttalelser eller i de nasjonale forventningene til planlegging. Dersom målet om reduksjon til 5 % utslipp i 2050 skal nås, må også statlige sektorer trekke i samme retning.",25.02.2024,Kommune
Ingunn Elstad,"Stor takk for ei klok og grundig utgreiing, som forhåpentleg vil gi den nødvendige retning for norsk politikk! Eg har berre ei innvending: talet på arbeidsplassar som er oppgitt for petroleumsindustrien. Olje- og gassproduksjonen er ofte oppfatta som sjølve grunnlaget for norsk økonomi, og andre arbeidsplassar, offentlege og private, som sekundære. Dette blir uttrykt slik: Kva skal vi leve av utan olja? ""Klimautvalget - 2050"" legg vekt på at vi har mangel på arbeidskraft, særleg fagfolk, som som utgjer fleirtalet i olje- og gassindustrien. Arbeidsplassar er like fullt eit politisk hovudargument for utbygging og forlengig av norsk olje- og gassutvinning. Kor mange arbeidsplassar er det snakk om? Og korleis går ein fram for å telje dei? Det heiter i utgreiinga s. 233: «Petroleumsvirksomheten har store ringvirkninger i økonomien, men det er ulike syn på hva de vil være fremover. I 2020 var om lag 163 000 personer direkte eller indirekte sysselsatt i petroleumsnæringen, det vil si om lag 6 prosent av samlet sysselsetting i Norge (Hungnes et al., 2022).» Når det gjeld sysselsetting i olje og gass, er det tradisjon for å rekne med ringverknader og indirekte sysselsetting. Uttrykket ""petroleumsrelaterte arbeidsplassar"" blir også brukt. Tala blir blåst opp - ikkje sjeldan til eit par hundre tusen arbeidsplassar - og blir meir usikre. Indirekte sysselsetting omfattar tilsette hos underleverandørar, for eksempel i verftsindustri, utstyrsproduksjon og utleige av arbeidskraft. Desse bedriftene blir ofte kalla leverandørindustri til olje og gass, men dei leverer også til annan industri, og dei tilsette kan ikkje teljast med begge stadar. Ein kan også rekne konsumverknader av at folk betaler skatt og kjøper varar og tenester for lønna. Til saman snakkar ein om «totale sysselsettingsverknader». (Forklaringa frå Equinors konsekvensutgreiing for Wistingfeltet 2022, s. 94.) Direkte sysselsette i olje og gass er ikkje veldig mange. Statistisk sentralbyrå oppgir 25 933 arbeidstakarar i utvinning av råolje og naturgass 3. kvartal 2023, i 26047 arbeidsforhold. https://www.ssb.no/statbank/table/11656/tableViewLayout1/ Norsk petroleum oppgir det same talet tilsette i utvinning av råolje og naturgass i 2022. Norsk Petroleum https://www.norskpetroleum.no/okonomi/arbeidsplasser/ Ein rapport bestilt av olje- og gassbransjen konkluderer at det ikkje er utsikter til aukt sysselsetting i olje og gass. Næringa står i eit generasjonsskifte, fleire blir pensjonistar, og ein reknar med fall i nyrekruttering og mindre aktivitet frå 2024. (NORCE Helse & Samfunn Rapport 12/2022, Atle Blomgren og Øystein Martin Fjelldal: Utvikling i sysselsetting relatert til petroleum, sokkelelektrifisering og nye havnæringer, 2018-2026. https://norceresearch.brage.unit.no/norceresearch-xmlui/handle/11250/3002711) Klimautvalget held fram: «Næringen skaper arbeidsplasser mange steder i landet, og bidrar dermed til å gi grunnlag for spredt bosetting.» Biletet har nok endra seg etter oljeskattepakken i 2020, som skulle berge norske arbeidsplassar. NRK har dokumentert at skattepakken vart følgt av omfattande innleige av arbeidskraft frå utlandet. (https://www.nrk.no/norge/1.16405838) Også Havindustritilsynet (Petroleumstilsynet) sin rapport om omorganiseringa på norsk sokkel dokumenterer at det er færre faste arbeidarar offshore og meir innleige, med alvorlege konsekvensar for arbeidsforholda og tryggleiken. (Petroleumstilsynet 2023: Endrede rammebetingelser og konsekvenser for arbeidsmiljø og sikkerhet i petroleumsvirksomheten / ST-16962-3. safetec-endrede-rammebetingelser-og-konsekvenser-for-arbeidsmiljo-og-sikkerhet-i-petroleumsvirksomheten.pdf (ptil.no)) Når ein reknar inn ringverknader, går ein ut frå olje- og gassverksemda som primær til andre verksemder i lokalsamfunnet. Det er altså avhengig av synsstaden. Så lenge det finst ledige jobbar, kan skolen bli avgjerande for om folk blir buande og betalar skatt til kommunen. Ein kan halde fram og rekne konsumverknader av at tilsette betaler skatt og kjøper varar og tenester for lønna. Til saman blir det snakka om «totale sysselsettingsverknader». (Forklaringa henta frå Equinors konsekvensutgreiing for Wistingfeltet 2022, s. 94.) Når mange pendlar frå inn-og utland, blir det naturlegvis mindre ringverknader og mindre lokalt konsum. ""Levert-rapporten 2022"" oppgir at halvparten av dei tilsette i olje og gass i Nord-Noreg er langpendlarar. I Finnmark, med Snøhvit-Melkøya som den største olje- og gassarbeidsplassen i landsdelen, er 61% av dei sysselsette i olje og gass langpendlarar. (Kunnskapsparken i Bodø: Levert-rapporten 2022: Signe Kilskar, Carl Erik Nyvold, Sissel Ovesen, Andreas Knutson, Sunniva Greger, Ida Woje og Kristian Rydland Antonsen. Petroleumsrelatert leverandørindustri og aktivitet i Nord-Norge.13. utgave. September 2023, s.17.) Med helsing Ingunn Elstad, Tromsø, filosof, professor emerita.",18.01.2024,Privatperson
Innlandet fylkeskommune,"Innlandet fylkestings behandling av sak 10/2024 Høring NOU 2023:25 Omstilling til lavutslipp - Veivalg for klimapolitikken mot 2050 - rapport fra Klimautvalget 2050 i møte den 20.02.2024: Vedtak: Behandling: Joakim Ekseth (H) fremmet på vegne av H, AP, PP, SP og MDG slike endring punkt 1: Endringsforslag pkt. 1 1. Klimautvalget 2050s brede tilnærming og vurdering av veivalg er grundig og god. Det er avgjørende viktig at klimapolitikken drives ut fra et felles overordnet mål som forplikter alle sektorer, både nasjonalt og regionalt, bygge på helhetlig samfunnsutvikling, og at rettferdighetsperspektivet, ratifiserte minoriteter og urfolks rettigheter trekkes fram som spesielt viktige. Men utvalget har ikke besvart mandatets krav om at måloppnåelse og nytte skal vurderes «(..) i høve til den samfunnsøkonomiske kostnaden.» Samfunnsøkonomien må også hensynta de alternative kostnadene ved å ikke gjennomføre klimapolitikken, forstått som negative effekter av klimaendringer ovenfor natur, hus, veger, avlinger med mer. Joakim Ekseth (H) fremmet på vegne av H, AP, PP, SP og MDG slike endring punkt 2: Endringsforslag pkt. 2: 2. De foreslåtte endringer og presiseringer av Norges klimamål støttes i all hovedsak. Flere av utvalgets forslag forutsetter imidlertid både rettslige, forvaltningsmessige og organisatoriske omstillinger av samfunnet. Forslag til nye krav til prosess og endrede ansvars- og myndighetsoppgaver mellom ulike forvaltningsnivåer utfordrer grunnleggende prinsipper for lokaldemokratiet, herunder hensyn til maktspredning, lokal forståelse, aksept og forankring. Utvalgets mål som vil kreve betydelige omstillinger både i offentlige organer, sivilsamfunn og fra hver innbygger vil ikke kunne oppnås uten tilstrekkelig legitimitet og oppslutning. Nødvendige virkemidler for å sikre denne helt avgjørende legitimiteten savnes i utvalgets rapport. Joakim Ekseth (H) fremmet på vegne av H, AP, PP, SP og MDG slike endring punkt 3: Alternativt pkt. 3: 3. Unngå, flytte og forbedre-rammeverket (UFF) er et verdifullt prosessverktøy, men må ikke benyttes i den grad at det går på tvers av gjeldende tverrpolitiske mål om å legge til rette for bosetning i hele landet. Fylkeskommunen kan ikke støtte forslaget om å redusere den kommunale planmyndigheten og i større grad statliggjøre arealpolitikken. Det undergraver lokaldemokratiet, svekker legitimiteten og kan vanskeliggjøre eller forsinke oppfyllelsen av våre klimamål. Utvalget vil oppheve gjeldende regler og praksis med å ta distriktspolitiske hensyn ved etablering og lokalisering av statlige arbeidsplasser. Forslaget bygger på en for snever tilnærming til klimapolitikken, fordi klimamålene bare kan nås ved at den samfunnsomstillingen som ønskes, ses i sammenheng med andre brede samfunnsinteresser. Joakim Ekseth (H) fremmet på vegne av H, AP, PP, SP og MDG slike endring punkt 4: Alternativt pkt. 4: 4. Forslagene om å gjennomgå lov- og regelverk slik at de støtter opp om klima- og naturhensyn støttes, men det bør være en «rød tråd» i endringene, slik at det er likelydende regelsett i alt regelverk som regulerer kommunenes virksomhet innenfor natur, klima og omstilling. Hensynet til et livskraftig lokaldemokrati ble grunnlovfestet så sent som i 2016, og det må alltid legges til grunn at lovpålagte tiltak må balanseres mot hensynet til levende lokaldemokratier. Vår tid kaller på en større oppmerksomhet og respekt for demokratiske verdier, både nasjonalt og lokalt. Joakim Ekseth (H) fremmet på vegne av H, AP, PP og MDG slike endring punkt 5: Alternativt pkt. 5 5. Fylkeskommunene bør som regional utviklingsaktør påta seg ansvaret for å veilede kommunene om planvask for kommuneplanens arealdel og vedtatte reguleringsplaner (eldre enn 5 år) og «prosjektvask» for vedtatte, men ikke gjennomførte samferdselsprosjekter støttes. Joakim Ekseth (H) fremmet på vegne av H, AP, PP og MDG slike endring punkt 7: Punkt 7: 7. Fylkeskommunens skal gjennom sin rolle som regional planmyndighet og kompetansesenter motivere til interkommunalt samarbeid om arealplanlegging og helhetlig samfunnsutvikling. I dette ligger også en bevisstgjøring av de økte utfordringer knyttet til klima og naturmangfold. Joakim Ekseth (H) fremmet på vegne av H, AP, PP og MDG slike endring punkt 8: Punkt 8: 8. Kapasiteten og kompetansen i kommunenes klima- og miljøforvaltning må styrkes, slik at kommunene får enklere tilgang på kompetanse, ressurser og verktøy. Derfor må interkommunalt samarbeid om arealplaner og helhetlig samfunnsutvikling utvikles og formaliseres. Joakim Ekseth (H) fremmet på vegne av H, AP, PP og MDG slike endring punkt 9: Punkt 9: 9. Klimasatsordningen bør videreføres og bli en fast post på statsbudsjettet. Potten bør økes til minimum 200 mill. kr pr. år og tilfalle både fylkeskommuner og i særlig grad kommuner/IPR som etablerer et formelt samarbeid om arealplanlegging og samfunnsutvikling. Aud Gunhild Hove (SP) fremmet på vegne av SP følgende: Punkt 5 - ny innledning: Regionale planforum bør utvikles for å støtte og veilede kommunene om planvask ved revidering eller rullering av kommuneplanens arealdel og nye reguleringsplaner. Planvask for vedtatte, men ikke gjennomførte samferdselsprosjekter støttes. Bror Helgestad (SP) fremmet på vegne av SP: Nytt punkt Nasjonale myndigheter bør kartlegge områder som er mest aktuelle som lokasjoner for produksjon av fornybar energi. Deretter bør det bli en prosess med konsekvensutredninger i kommunene som kan bli berørt. Vi bør ha et nasjonalt mål og lokale mål for hvor mye fornybar energi og effekt som skal produseres fram til 2030. Vertskommunene bør sitte igjen med mer for å ha fornybar energiproduksjon i sitt område. Aud Hove (SP) fremmet på vegne av SP, FrP, KrF, R, SV, V og INP følgende nye punkt om bioøkonomien: Nytt punkt om bioøkonomi En lønnsom bioøkonomi er avgjørende for den grønne omstillinga. Rammevilkårene må ikke begrense innovasjon og næringsutvikling for grønn omstilling som gir oss klimaeffekt. Jf. Regional plan for klima, energi og miljø. Aud Hove (SP) fremmet på vegne av SP, FrP, KrF, R, SV, V og INP følgende nye punkt om digitalisering, innovasjon og teknologi: Nytt punkt om digitalisering, innovasjon og ny teknologi Digitalisering, innovasjon og ny teknologi blir svært viktig for å holde tritt med klimautfordringene og for å finne gode løsninger. Innlandet er et eksempel på et fylke som er godt i gang med digitalisering av plan- og kartverk samt digital infrastruktur. Innlandet fylke kan fortsette å gå foran når det gjelder digitalisering og digital sikkerhet. Aud Hove (SP) fremmet på vegne av SP, FrP, KrF, R, V og INP følgende nye punkt om mulighetsrommet klimaregnskapet: Mulighetsrommet for å ta CO2-opptak i skog og vegetasjon i Norge inn i klimaregnskapet bør utredes. Anne Lise Fredlund (SV) fremmet på vegne av SV følgende nye punkt: nytt punkt om binding av karbon Skog og vegetasjon sin betydning for binding av karbon bør utredes. Representanten Sigrun Elisabeth Kristoffersen (SV) var innvilget permisjon under behandlingen. Det var 56 representanter til stede under voteringen. Votering: Det ble foretatt punktvis votering, hvor fylkesutvalgets innstilling ble satt opp mot forslag fremmet av Joakim Ekseth: Pkt. 1: Forslag fremmet av Joakim Ekseth (H): Vedtatt med 47 stemmer avgitt av 18 AP, 10 H, 2 INP, 1 KrF, 2 MdG, 2 PP, 2 SV, 10 SP. De som stemte imot; 5 FrP, 2 R, 2 V Pkt. 2: Forslag fremmet av Joakim Ekseth (H): Vedtatt med 45 stemmer avgitt av 18 AP, 10 H, 1 KrF, 2 Mdg, 2 PP, 10 SP, 2 INP. De som stemte mot; 5 FrP, 2 R, 2 SV, 2 V. Pkt. 3: Forslag fremmet av Joakim Ekseth (H): Vedtatt med 45 stemmer avgitt av 18 AP, 10 H, 1 KrF, 2 MdG, 2 PP, 10 SP, 2 INP. De som stemte imot; 5 FrP, 2 R, 2 SV, 2 V. Pkt. 4: Forslag fremmet av Joakim Ekseth (H): Vedtatt med 45 stemmer avgitt av 18 AP, 10 H; 1 KrF, 2 MdG, 2 PP, 10 SP, 2 INP. De som stemte mot; 5 FrP, 2 R, 2 SV, 2 V. Pkt. 5: Punkt 6: Fylkesutvalgets innstilling vedtatt med 51 stemmer avgitt av 18 AP, 10 H, 10 SP, 2 MdG, 2 PP, 2 SV, 2 R, 2 V, 2 INP, 1 KrF. De som stemte mot; 5 FrP Punkt 7: Forslag fremmet av Joakim Ekseth (H): Vedtatt med 41 stemmer avgitt av 18 AP, 3 FrP, 10 H, 2 INP, 1 KrF, 2 MdG, 2 PP, 1 SP, 2 V. De som stemte mot; 2 FrP, 2 R, 2 SV, 9 SP Pkt. 8: Forslag fremmet av Joakim Ekseth (H): Vedtatt med 37 stemmer avgitt av 18 AP, 2 FrP, 10 H, 2 INP, 2 MdG, 2 PP, 1 SV. De som stemte mot; 3 FrP, 10 SP, 1 KrF, 2 R, 1 SV, 2 V. Pkt. 9: Forslag fremmet av Joakim Ekseth (H): Vedtatt med 36 stemmer avgitt av 18 AP, 10 H, 2 INP, 2 MdG, 2 PP, 2 V. De som stemte mot, 5 FrP, 1 KrF, 2 R, 2 SV, 10 SP Forslag fremmet av Bror Helgestad (SP), nytt punkt: Falt med 40 stemmer avgitt av 18 AP, 10 H, 5 FrP, 2 MdG, 1 PP, 2 SV, 2 R. De som stemte for; 10 SP, 1 PP, 2 V, 2 INP, 1 KrF Forslag fremmet av Aud Hove (SP) nytt pkt. om bioøkonomi: Enstemmig vedtatt med 56 stemmer Forslag fremmet av Aud Hove (SP) nytt pkt. om digitalisering, innovasjon og ny teknologi: Enstemmig vedtatt med 56 stemmer Forslag fremmet av Aud Hove (SP) nytt pkt. om mulighetsrommet klimaregnskapet: Vedtatt med 34 stemmer avgitt av 10 H, 10 SP, 5 FrP, 2 PP, 2 R, 2 V, 2 INP, 1 KrF. De som stemte mot; 18 AP, 2 SV, 2 MdG Forslag fremmet av Anne Lise Fredlund (SV): Falt med 52 stemmer avgitt av 18 AP, 10 H, 10 SP, 5 FrP, 2 PP, 2 R, 2 V, 2 INP, 1 KrF. De som stemte for; 2 SV, 2 MdG.",27.02.2024,Fylkeskommune
InnoTre,"Uttalelse til NOU 2023: 25 Omstilling til lavutslipp. Veivalg for klimapolitikken mot 2050 Fra næringsklyngen InnoTre Innledning Et av regjeringens 9 satsingsområder i Grønt industriløft 2.0. er skog- og trenæring og øvrig bioøkonomi, fordi denne næringen er en sentral aktør i gjennomføringen av det grønne skiftet. InnoTre er en næringsklynge for skog- og trebasert næring med base i Sør-Norge, og er en av tre tilsvarende klynger i Norge. Vi har 61 medlemmer i hele verdikjeden fra skog til ferdige produkter, og skal gjennom felles utviklingsprosjekter bidra til bærekraftig vekst, økt verdiskaping og lønnsomhet i verdikjeden. NOU 2023: 25 er et sentralt dokument, som understreker alvoret i situasjonen og peker på mange og helt nødvendige grep som i sum bidrar til å nå utslippsmålene innen 2050. Rapportens mange anbefalte tiltak gir et godt bilde av alt som må gjennomføres for å nå de ambisiøse målene om utslippskutt, og vi vil understreke at det haster veldig med iverksettelsen av tiltakene. Det er ikke rom for flere vurderinger og rapporter nå, vi må gjennomføre praktiske og konkrete tiltak. Staten må vise handlekraft gjennom å ta i bruk hele sitt handlingsrom som øverste myndighet. InnoTre ønsker å peke på noen momenter som i denne sammenhengen er viktige fra vårt ståsted. Våre medlemmer etterspør konkrete og praksisnære tiltak, som gir direkte nytte i en bærekraftig drift. Løsningen på klimautfordringene ikke er ett eller flere store grep, men summen av alle små og store tiltak som gir resultater. Det er derfor nødvendig å også satse på insentiver som får fart og retning på de «mindre» klimatiltakene. Om skog, treprodukter og karbonlagring I forhold til klimautfordringene, må ikke skogen sees på som et statisk karbonlager som må stå urørt. I en eldre skog vil årlig CO2-opptak reduseres. Et skogbruk med hogst innenfor bærekraftige rammer gir fleraldrig skog med høyt CO2-opptak i vekstfasen. Et aktivt skogbruk bidrar til følgende kinderegg: et høyt CO2-opptak i voksende skog, karbonlagring i skogen og lagring i de produktene som lages av tre. Dette må selvsagt ikke gå på bekostning av vern av gammel skog med spesielle naturkvaliteter. Dersom vi ikke opprettholder et aktivt skogbruk, med avvirkning og nyplanting hvert år, vil vi ikke kunne opprettholde og øke norsk trebasert industri i framtida. Hvis Norges internasjonale klimaforpliktelser i 2030 løses kortsiktig ved redusert hogst, vil det redusere muligheten for de gode og langsiktige løsningene fram mot 2050. Skogbruket er en langsiktig næring, og 2050 må være fokus for dagens klimastrategi. Det fokuseres for lite på trematerialenes substitusjonseffekt. Dette er et sentralt poeng i forhold til å oppnå de klimamål Norge har satt seg. Ved å erstatte produkter med høyt klimafotavtrykk med tilsvarende produkter framstilt av tre, oppnås stor klimagevinst. I tillegg lagrer produktene karbon hele livsløpet, og kan ombrukes mange ganger. Produkter i tre har også ofte et lavt energibehov ved tilvirkning. Substitusjonseffekten må kunne regnes inn som positivt bidrag i klimagassregnskap/livsløpsanalyser. Tre som råvare Skog er en begrenset ressurs som mange etterspør, og det vil bli en kamp om tre som råvare. Det sies at alt som kan lages av olje, kan lages av tre. Det er derfor svært viktig med en optimal bruk av treressursene, dvs at rett kvalitet går til rett bruker/mest bærekraftige produkt. Eksempel: en stor andel av sidestrømmene fra treindustrien, samt lauvvirke og massevirke benyttes til energi/varme. Dette råstoffet har et mye større verdiskapingspotensiale, og må utnyttes bedre, for eksempel som erstatning for produkter som i dag framstilles av fossilt råstoff eller produkter med stort klimafotavtrykk. Fiber skal fremdeles brukes til energi, men det er uklokt å putte høykvalitetsvirke i forbrenningsovnen. Energi Mange av våre bedrifter har store utfordringer med energitilgang og kostnader. Norge må øke sin energiproduksjon. Det er viktig at det lages gode ordninger og insentiver som gjør at den enkelte bedrift, på en ubyråkratisk og lønnsom måte, kan ta i bruk alternative energiløsninger raskt. Bedriftene har behov for effektive energiløsninger som tar forbrukstopper i produksjonen, f.eks. solenergi med batteriløsninger. Det viktig at det finnes ENØK-tiltak som bidrar til en smidig omlegging. Unødvendige barrierer for gode løsninger må fjernes. Eksempler på barrierer: det er ulovlig å overføre solenergi mellom ulike bygg/eiendommer på et industriområde, og det kan være ugunstig økonomisk å føre energien tilbake til nett. Vern og naturmangfold Norge har internasjonale forpliktelser til å verne naturmangfold og arealer. Det er viktig at ordningen for frivillig skogvern opprettholdes og videreføres. Den bidrar til at konfliktnivået mellom stat og private grunneiere dempes, samtidig må ordningen være forutsigbar og tilstrekkelig for ambisjonsnivået. Viktige naturverdier må selvsagt være begrunnelsen for vern. Sirkulære løsninger Vi støtter fullt ut det rapporten omtaler under tema sirkulærøkonomi. NOU nr. 25 vektlegger at velferd er mer enn materiell velstand, og tar utgangspunkt i at ressurser er knappe og at det derfor er nødvendig med en mer sirkulær økonomi. Det er avgjørende at det arbeides med barrierer og lovverk/retningslinjer slik at sirkulære verdikjeder kan utvikles lettere og raskere enn tilfellet er i dag. Dette arbeidet går altfor sakte, og må steppes betraktelig opp! Tiden for å vente og utrede er over, nå må det handles raskt. Sirkulærøkonomi og ombruk kan ikke utvikles kun på idealisme, det må være økonomi i alle ledd i verdikjedene. Våre bedrifter etterspør ombruksmaterialer til sin produksjon, men får ikke tak i riktig kvalitet og mengde til rett tid. Selv om etterspørselen er der, hindres utviklingen av manglende verdikjeder. Her må staten ta et betydelig ansvar for økonomiske insentiver i en overgangsperiode, for å få fart og retning på utviklingen av verdikjedene. Avfallsfraksjonen trevirke må ikke lenger måles i tonn, men f.eks. i m3. Begrunnelsen er at trevirke i volum er en av de største avfallsfraksjonene, men tre har relativt lav vekt. Det blir dermed for lite fokus på bedre utnyttelse av denne viktige ressursen, som ofte går til forbrenning/energi. Lover og retningslinjer Et av tiltakene i rapporten lyder: «…. kan det vurderes krav i byggteknisk forskrift om gjenbruk av materialer, og….». Dette må ikke vurderes mer, men bli et krav. Dagens forskrift setter krav til ombrukskartlegging, uten å følge dette opp med krav om videre bruk, noe som er svært uheldig og som fungerer som en barriere for målet om økt ombruksgrad. Det er viktig at produkter som lages i dag, er designet for ombruk senere i livsløpet. Det må dermed settes krav til byggeteknikker, materialtyper, kjemikaliebruk osv, slik at produkter og bygg er egnet for ombruk og demontering. Vi må også slutte å snakke om riving av bygg, demontering må bli et eget fag/profesjon. Rehabilitering av eksisterende bygninger må også bli et førstevalg/krav om vurdering, før nybygg er aktuelt. De mest bærekraftige bygningene er de vi allerede har! Bygg i tre Økt bruk av konstruktivt tre i større bygg er et meget godt klimatiltak, og her må det offentlige bli bedre til å gå foran og etterspørre slike løsninger i egne anbudsprosesser. Entreprenører i hele landet vil dermed få insentiver til å opparbeide seg tilstrekkelig kompetanse innenfor dette feltet. Vi er klar over at tre ikke er svaret på alle elementer i et bygg, men mulighetsrommet må utnyttes i forhold til at rett materiale brukes på rett sted. Stål og betong vil fortsatt være nødvendige byggematerialer (og her jobbes det også med mer klimavennlige produkter), men det er viktig å bruke materialene der de er best egnet og gir maksimal klimaeffekt. Byggeteknikken «påbygg i høyden» med lette trekonstruksjoner utvikles stadig. Metoden gir muligheter for kraftig økning i bolig- og næringsareal uten at nytt areal må beslaglegges. Denne muligheten må det heies på, og den må synliggjøres bedre som en løsning som bidrar til mindre tap av naturmangfold. Bedre utnyttelse av lokalt råstoff Mange trevarebedrifter bruker lauvtre som råmaterialer i sin produksjon av møbler, inventar og innredninger. Hoveddelen av råvarebehovet dekkes av import, noe som er utfordrende for bedriftenes klimafotavtrykk (transport). I tillegg er forsyningssikkerheten utfordrende. Bedrifter ønsker å bruke lokalt og kortreist lauvvirke, noe det også er betalingsvillighet for, men det er vanskelig å skaffe rett mengde og kvalitet selv om det står store mengder lauvtrær i norske skoger (for eksempel bjørk og eik). Hovedfokus i norsk skogbruk er volumuttak av gran og furu, og det er ikke blitt utviklet tilsvarende verdikjeder for lauvvirke. Det ligger store positive miljøeffekter i en økt bruk av norske råvarer, i tillegg til styrking av norske bedrifter, sikring av arbeidsplasser - økt verdiskaping i distriktsnorge. Alle aktører i verdikjeder for lauv må ha lønnsomhet, og for at det skal være mulig å få dette til i en oppstartsperiode, kan det være nødvendig med insentiver som gjør det økonomisk interessant. Det ville være svært gunstig om myndighetene kunne være fødselshjelper i en overgangsperiode. Når det er sagt, er InnoTre og mange samarbeidsaktører i startgropa med et prosjekt der det skal jobbes med barrierer for å utvikle lønnsomme verdikjeder for lauv i Norge. Klynger Til slutt vil vi understreke hvor viktig det er at ulike næringsklynger arbeider med utfordringer som den enkelte medlemsbedrift ikke kan løse alene. InnoTre arbeider med konkrete prosjekter på bærekraft, som medlemmene ønsker å samarbeide om. Vi opplever at arbeidet med å rigge prosjekter og søke finansiering, er svært tungt og arbeidskrevende. De offentlige instansene som tilbyr prosjektfinansiering, må forbedre sine søknadssystemer slik at deltakelse og tilgang blir enklere for alle næringsaktører som vil ta aktivt del i arbeidet med å nå utslippsmålene. Søknadsprosedyrer og krav i søknadsskjemaer kan være så kompliserte at mange næringsaktører ikke ser seg i stand til å søke, og dermed blir mange gode prosjekt liggende. Norge trenger imidlertid å få gjennomført både små og store prosjekter for å nå klimamålene, og da må det ikke bare være de store FoU-aktørene med mye ressurser som har kapasitet til å søke prosjektfinansiering.",11.01.2024,Aksjeselskap
Jan Erik Solheim og Johannes Oraug,"Norge har blitt Grønnere. Vår Natur trenger mer CO2 Målet om at Norge skal bli et lavutslippssamfunn eller nullutslippssamfunn er allerede nådd. Det skyldes en naturlig prosess: Fotosyntesen som omdanner CO2 til biomasse har gjort Norge grønnere på grunn av mer CO2 i atmosfæren. Den økte CO2-mengde har ført til økende opptak av CO2. Et forsiktig anslag basert på bladindeksmålinger utført av NASA indikerer at årlige opptak i Norge siden år 2000 har økt med 190 millioner tonn, noe som er fire ganger de utslipp som foreslås redusert til null. De viktigste og eneste tiltak vi trenger å gjennomføre for å bevare nullutslipp eller negative utslipp, er bevaring av norsk natur og sørge for at naturens evne til å ta opp og omsette CO2 til biomasse holdes ved like eller forbedres. Til det trengs mer CO2 – ikke mindre, og et strengt naturvern, skogvern og jordvern. 1. Innledning Utredningen beskriver hvordan Norge kan bli et lavutslippssamfunn i 2050. Det er et samfunn hvor alle utslipp av klimagasser er fjernet for godt. Den omfatter ikke den viktigste klimamodererende klimagassen hydrogendioksid (H2O), og den tar ikke hensyn til at naturen selv vil kompensere fjerning av CO2 ved utslipp fra naturlige kilder (Henrys lov), slik at kjemisk likevekt blir opprettholdt. En konsekvensanalyse skal inneholde både negative og positive følger av et tiltak I utredningen er fordelene ved mer CO2 helt fraværende. Utredningen bygger på at mer CO2 fører til global oppvarming som følge av uverifiserte vitenskapelige antakelser. Vi vil derfor gjøre oppmerksom på at økt atmosfærisk CO2 innhold gir store positive konsekvenser for livet på jorda, særlig i en fremtidig kjøligere periode mot neste istid, og med en antatt befolkningsøkning på en milliard mennesker i 2035. 2. Naturvitenskapelige fakta 3. Tiltak for å redusere utslipp er en forbrytelse mot livet på jorda. Gjennomføres de tiltak som er foreslått i innstillingen slik at Norges utslipp reduseres med 50 millioner tonn i 2050, betyr dette at planteveksten reduseres tilsvarende.  Norges matberedskap reduseres!  Jorda befinner seg nå i en kald periode med istider. Det er is ved begge poler. Det skyldes jordas bane rundt sola og påvirkning av de andre planetene i solsystemet (Milankovich periodene). Vår mellomistid (varmetid) er nr. 41 i denne kalde perioden. Beregning av påvirkning av jordas og solas bane fra de øvrige planeter i solsystemet konkluderer med at vår varmetid, (den Holocene varmeperiode) vil ta slutt om ca. 500 år [1]. Norge har allerede blitt kaldere etter det Holocene maksimum for 3-5000 år siden. Skogene på Hardangervidda og Dovre har forsvunnet. Isbreer er kommet tilbake. Men avkjølingen har blitt brutt av varmeperioder med litt over hundre års varighet med ca. 1000 års mellomrom. Vi lever i en slik kort varmeperiode [2]. Denne slutter i dette århundre på grunn av mindre solinnstråling [3]. For en kaldere planet med voksende befolkning er det svært viktig at naturens produksjonsevne opprett-holdes eller økes. Mer natur – ikke mindre. Dette krever mere CO2 – ikke mindre. 4, Ulemper og fordeler med et utslipp på 50 Mt. Verken de norske utslipp på 50 Mt eller de globale på 40 Gt har målbar virkning på den globale temperaturen [4]. IPCC har beregnet en virkning basert på modeller som bygger på termisk balanse mellom inn- og utstråling fra jordas atmosfære. Denne balansen eksisterer ikke [5]. Mangel på termisk balanse kan lett verifiseres: Det er ikke varmest når sola står høyest på himmelen, men flere timer senere. Det er ikke kaldest på nordlig halvkule ved vintersolverv, men ca. 10. februar. Det er jordoverflaten og havet som varmes opp og lagrer varme. Varme transporteres med havstrømmer og vind eller ledes ned i bakken. Mennesker skaper varme ved forbrenning, og endrer Jordas overflate ved naturinngrep. Dette forandrer varmestrømmene. Mer CO2 gir en grønnere jord som konverterer solenergi til biomasse noe som kjøler ned planeten ved økt bladverk og endret albedo. Den observerte økning av atmosfærens CO2.skyldes i liten grad antropogene utslipp. Korrelasjon mellom antropogene utslipp og CO2 økning og temperaturendring er tilnærmet null [6]. Dette viser at antropogene CO2-utslipp ikke er hovedårsak den observerte økning i atmosfærisk CO2. Det er oppvarming av havet siden Den lille istiden (år 1350 til 1850), som har gitt og fortsatt gir et vesentlig bidrag til at CO2-konsentrasjonen har økt til 0,04%. Økning i CO2 er viktig for planteveksten, men har ingen målbar virkning på betydning for temperaturøkningen [4].Et varmere klima er en fordel i Norge. Det gir færre kuldedødsfall og bedre vekstforhold. SSBs statistikk [5] viser at det i 1969 ble dyrket hvete på 38 000 daa, i 1979 på 170 000 daa og i 1989 på 380 000 daa. Etter det økte arealet jevnt og trutt til om lag 900 000 daa i 2010. Senere har det vært stagnasjon i kornarealet generelt og noe nedgang i andelen som brukes til hvete, men det varierer mellom år [7]. 5. Mer CO2 betyr et grønnere Norge.   Bladindeks er antall lag vegetasjon. Bladindeks 1 (tallet en) betyr at arealet av blad er lik arealet det vokser på. Størst verdi har den i Amazonas med bladindeks 7. NASA/Copernicus har utført satellittmålinger av bladindeksen siden år 2000. Over Skandinavia har bladindeksen i gjennomsnitt økt fra 2,0 til 2,25 i denne perioden. Samtidig har CO2 innholdet i atmosfæren økt med 13% fra 370 til 420 ppm. NASA anslår at 70% av bladindeksveksten skyldes økt CO2 [8]. Professor Halvor Aarnes ved Universitetet i Oslo [9] har regnet ut at ved hjelp av plantenes fotosyntese omdanner en kvadratmeter med planter ca. 2,2 kg CO2 til biomasse per år. Samtidig produseres oksygen som vi trenger for å puste og til forbrenning. Aarnes regnet med bladindeks 1 og en vekstsesong på 115 dager Basert på opplysninger fra NASA om bladindeks [8] og vekstsesong og arealklassifisering fra NIBIO [10] har vi gjort beregninger for opptak av CO2 i Norge vist i tabell, vedlegg 1. Den viser at opptak i Norge er 1 135 Mtonn. Det vil si at utslipp på 50 Mtonn utgjør ca 4,5 % av de naturlige opptak. Antar vi en økning i bladindeks på 0,25 og en beskjeden vekstsesong på 125 døgn, får vi at økningen i bladindeks for Norge i perioden 2000-2023 fører til et økt opptak på 190 Mill tonn per år, dvs ca. 4 ganger så mye som de årlige utslipp. Deler av netto primærproduksjon av biomasse brukes av grasetere (drøvtyggere), insekter og av nedbrytere (sopp, bakterier). Ettårige planter har mest biomasse over jorda, flerårige lagrer mest i skudd, og røtter. Det lagres i jorda og i trevirke. Noe returneres ved forråtnelse av dødt plantemateriale. Nedbryting av plantemateriale varierer fra 100% per år i tropisk regnskog til 1-12% per år i boreal barskog [9]. Nedbrytningen øker omfanget av organisk jord, som igjen øker det viktige mikrolivet i jordsmonnet og bidrar til bedre plantehelse. 6. Opptak og lagring i skog og mark Oppdaterte tall viser for skogens klimagassregnskap for 2021 [11] viser at skogen tar opp og lagrer 41% av utslippene i de øvrige sektorer. Det lagres både i skogbunn og i trevirke. Utvalget skriver at hvis disse regnes med, slik som det åpnes mulighet for etter EU-avtaler, så blir krav til utslippsreduksjonene på de andre sektorer vesentlig mindre. For å oppnå lavutslippssamfunnet foreslår utvalget at opptak i skog ikke regnes inn i klimaregnskapet. Opptak i de øvrige grønne marker er ikke med i regnskapet og heller ikke omtalt i rapporten. Dette gir feil dokumentasjon av realitetene. Ifølge arealoversikten (tabell vedlegg) utgjør skog 1/3 av grønt areal i Norge. Bladindeksmålinger viser at også dette arealet blir grønnere. Også denne delen av vår flora lagrer CO2 i busker, røtter og i jordas aktive lag. At Norge «forbuskes» kan alle se som ferdes langs veier og toglinjer. Tas dette med kan Norge være nullutslippsnasjon. Dette bør undersøkes nærmere. 7. Konklusjon Plantene forsyner seg grådig av CO2 i luften i løpet av vekstsesongen. Mye tyder på at opptak av CO2 er større enn de antropogene utslipp i Norge. Om vinteren erstattes forbruket med import av CO2 fra varmere strøk der plantemateriale brytes ned raskere enn hos oss. Når våren kommer, står det spirende grønne Norge klar til ny innsats for å fange langt mer CO2 enn våre innbyggere slipper ut. Våre planter utfører CO2 fangst langt mer effektivt enn det vi klarer industrielt. Gratis!  Det er ikke behov for de tiltak som skisseres i NOU 2023:25. For å sikre matforsyning og trevirke til en kaldere fremtid bør vi øke CO2 innholdet i atmosfæren og finne sorter som gir avling ved kjøligere klima og lavere CO2 innhold. Vi må sørge for et effektivt naturvern, jordvern og skogvern. Alt opptak innenfor landets grenser må være med i klimaregnskapet. Det gjelder også for kommuner og fylker (ref. Kommuneloven i delområde 7 §25.2). Det vil skjerpe interessen og viljen til å øke Norges matberedskap.  Referanser Vedlegg 1, tabell: Opptak av CO2 fra vekst i Norge",01.02.2024,Privatperson
Justis- og beredskapsdepartementet (uten merknader),,18.01.2024,
Kartverket,Se vedlegg.,28.02.2024,
Kirkens Nødhjelp,,28.02.2024,
Kjøtt- og fjørfebransjens landsforbund,"Høringsuttalelse til «NOU 2023: 25 Omstilling til lavutslipp – Veivalg for klimapolitikken mot 2050» Det vises til informasjon publisert på departementets nettside 31.10 med frist til å uttale seg, og ovennevnte NOU innen 30.01.2024. Innledning Som en bransjeorganisasjon for tilnærmet alle norske bedrifter i slakte- og foredlingsbedrifter for kjøtt og egg, vil uttalelsen konsentrere seg om det som er særlig relevant for den verdikjeden bedriftene er en del av. Både våre medlemsbedrifter og KLF er innforstått med, og motivert for, å arbeide for at Norge når klimamålene. Generell kommentar I mandatet står bla følgende: «Hovudføremålet til utvalet er å gjere ei heilskapleg utgreiing av dei vegvala Noreg står overfor for å nå klimamålet i 2050, og vise korleis Noreg kan bli eit lågutsleppssamfunn i 2050, på ein mest mogleg kostnadseffektiv måte, med effektiv ressursbruk og eit konkurransedyktig næringsliv» Lista for resultatet av utvalgets arbeid er med det satt meget høyt; å foreslå endringer, tiltak og løsninger med utgangspunkt i kunnskap, teknologi og forsking som er minst 27 år eldre enn når målene skal nås. I det ligger en betydelig fare i å foreta beslutninger i dag som om noen år kan vise seg å være unødvendige eller ineffektive. I prosessen med produksjon og foredling av kjøtt og egg i Norge, kreves det en betydelig transportaktivitet til fôr, levende dyr, slakt og ferdigvarer. Og store mengder energi er nødvendig til varme- og kuldeproduksjon. Det er flere viktige forhold som driver dette fram, blant annet samfunnets interesse av: Arbeidet i kjøtt- og fjørfesektoren med å frigjøre seg fra bruken av fossilt brennstoff, og andre innsatsfaktorer/produksjonsprosesser som avgir klimagasser, er i full gang. Dette arbeidet vil fortsette med samme ambisjon som for alle andre industrisektorer; netto-null utslipp i 2050. MEN, verdikjeden for norsk mat står i en særstilling! Og fordi den er tuftet på tilgjengelig dyrkbar mark og langsiktige biologiske prosesser, vil beslutninger som i ettertid viser seg å være ukloke ha langsiktige, negative konsekvenser. Svekket evne til å dekke befolkningens behov for mat og proteiner kan i gitte situasjoner være fatal. NOU’en tar ikke i tilstrekkelig grad inn over seg det faktum at «Matforsyning» er en tjenestetype som er oppført på Regjeringens «Liste over virksomheter med kritisk samfunnsfunksjon og nøkkelpersonell (oppdatert 22.12.2021)». Alle produksjonsleddene fra jord til bord i verdikjeden for norsk mat er omfattet av dette. I regjeringens 18-siders liste omtales nesten bare offentlig finansiert aktivitet. De tydeligste uttakene i tillegg til matforsyning, er drivstoff, transport samt tele/satellitt-tjenester. I det videre arbeidet bør forventningene til framdrift og løsninger på klimautfordringene nyanseres mer for virksomheter med kritisk samfunnsfunksjon. Beslutningsgrunnlaget som benyttes for å gjøre endringer i matproduksjonssystemet, må ikke bare være riktig som en teoretisk tilnærming i en beregningsmodell. Løsningene må også være gjennomførbare i praksis hensyntatt både naturgitte forhold og individenes valgfrihet. Konkret kommentarer til kapittel 7, Matsystemet Jordbruksavtalen og internasjonale rammer Det fremføres at ¾ av budsjettstøtten benyttes til melk- og kjøttproduksjon, mens resten går til blant annet grønt og ull. Framstillingen i dokumentet indikerer at Utvalget har hatt en intensjon om å tegne et så negativt bilde av melk- og kjøttproduksjon som mulig, også økonomisk sammenheng. Det kan eksemplifiseres med: I samme kapittel skriver utvalget: Dagens system for å styre jordbruket i Norge bør videreutvikles slik at det i større grad stimulerer til omlegging til et lavutslippsjordbruk. Sektoren preges av mange mål, mange støtteordninger…. …. Samlet sett bør handelspolitikken, tollvern, subsidier, jordbruksavtalen og arealvernvris slik at virkemidlene støtter omstillingen til et jordbruk med lave klimagassutslipp uten at omstillingen nulles ut av import av mat med høyere klimaavtrykk. Utvalget har imidlertid unnlatt å drøfte/problematisere rundt de begrensingene og mulighetene Norge har til å endre innretningen av støtteordningene i matproduksjonen og over jordbruksavtalen. Særlig forutsetningene i WTO-avtale, men også artikkel 19 i EØS-avtalen og Råk-løsningen, legger beskrankninger for gjennomføring av utvalgets endringsforslag. De bundne tollsatsene for produkter ut over melk og kjøtt er til dels svært svake. En slik drøfting av forslagene opp mot dette er avgjørende for at endringsforslag skal framstå realitetsorientert. Om klimagassutslipp fra matvarer Utvalget har unntaksdøra på gløtt for matproduksjon: Utvalget legger til grunn at i et lavutslippssamfunn, hvor så å si alle utslipp er fjernet for godt, vil det fortsatt være utslipp knyttet til produksjon av mat. Det er ikke mulig å fjerne alle utslipp knyttet til biologiske prosesser fra produksjon av mat, men de kan reduseres ved å endre hvordan og hva som produseres. Det er positivt at denne erkjennelsen er med i NOU’en. Men konsekvensene av erkjennelsene kommer for lite fram i matkapittelet. Utvalget velger ikke å tydeliggjøre utslippsbehovene for å opprettholde matproduksjon under norske forhold, men bidrar i stedet til å utydeliggjøre disse:    Avsluttende kommentar Utvalget refererer til at gjennomsnittsalderen for norske bønder er høy, at det er utfordringer knyttet til rekruttering og at fellesgoder landbruket produserer kan forsvinne om landbruket trappes ned. Etter KLFs vurdering er det vesentlig mer som står på spill. I norsk landbruk er det en sterk knytting mellom bosted og gårdsdrift. I tillegg er det ofte sterke bånd som knytter slekt til gårdsbruk. Den særnorske odelsloven har bidratt til dette. At husdyr-produksjonen opphører på gården, men at familien blir boende er derfor relativt vanlig. En konsekvens er at om lag halvparten av dyrket mark i Norge er allerede utleid. Beregninger viser at bare å skulle endre kostholdet i Norge iht NNR- forslaget, medfører at om lag 1/3 av dagens dyrket mark går ut av produksjon til matformål. Beveger Norge seg dit, må det påregnes store strukturelle endringer i landbruksnæringen. Lite taler for at disse endringene vil resultere i en omfattende økning av frukt/grønt-produksjonen, men heller et tap av kompetanse; kompetanse om god utnyttelse av lokale arealer og godt husdyrhold. Forvitring av jordkvalitet, bygninger og produksjonsutstyr som er nødvendig for husdyrhold i Norge er den naturlige konsekvensen. Nedbygging av landbruket og reduksjon av husdyrholdet kan med politiske signaler skjer raskt. Men det vil være veldig tidkrevende å bygge opp igjen når behovet er der! I en usikker verden kan inkonsistente endringer i matsystemet få dramatiske konsekvenser. Forsvarskommisjonens rapport er klar i sin beskjed dersom noen ønsker å gamble med matsikkerheten norsk landbruk gir den norske befolkning. KLF forventer at norsk klimapolitikk og utforming av tiltak tar innover seg at klimagassutslippet fra husdyrproduksjon er sirkulær. Over tid bidrar den ikke til økt utslipp. Klimagassutslipp fra biomassen i husdyrproduksjonen er avhengig av langt flere faktorer enn antall dyr. Det jobbes systematisk med å ta ned utslippene både pr dyr og pr produsert enhet kjøtt og egg. Og vi ser resultatene kommer. Det finnes løsninger i dag også for hold av storfe innendørs der metan samles og kan inngå i andre, produksjoner. Det er noe parallelt med «karbonfangst- og lagring», men her kan utslippsproduktet inngå i andre, nyttige og nødvendige produksjoner i stedet for å lagres. Å fortsette å fremstille (spesielt) storfe som «klimaversting» uten å gå dypere inn i alternative produksjonsmåter, er derfor mangelfullt og misvisende. Utvalgets svake fokus på betydningen av drøvtyggernes evne til å omskape plantemateriale til menneskemat, ikke minst fra voksende mengder med planterester som økt frukt/grønt kosthold vil medføre, er faglig svakt. Hvordan samfunnet ønsker å tilrettelegge for husdyrhold varierer over tid og av samfunnets behov. Det kan raskt komme tider der behovet for et betydelig husdyrhold er stort for å dekke mat- og proteinbehovet til den norske befolkning. I den videre behandlingen av NOU, må ikke det beste bli det godes fiende. Klimaambisjoner og tiltak må ikke undergrave forutsetningene for en stor, ressurstilpasset, norsk husdyrproduksjon som drives av kompetente og motiverte bønder.",19.01.2024,Forening
Klimarealistene,Høringssvar fra Klimarealistene på rapporten fra Klimautvalget - tre dokumenter vedlagt:,22.01.2024,Forening
Knut Olsvik,"Hvordan denne ideen med at avgifter senker utslipp er for meg uforståelig. Hvordan dere kan påstå at CO2 er et problem er utenkelig når det må tilsettes CO2 i drivhus ved olding av planter og grønnsaker. Jeg skjønner at narrespillet er kommet langt til å stoppe nå, vi har en politikerskapt klimakrise. Like fullt som dere har skapt en strømpriskrise i et land som har verdens reneste strøm. Mitt største ønske er at folk våkner fra løgnen dere som politikere har skapt. Jeg sier nei til dette forslaget.",25.02.2024,Privatperson
Kristiansand kommune,"Vedlagt følger høringsuttalelse fra Kristiansand kommune, v/ Areal- og miljøutvalget. Kontaktperson: Stein Erik Watne",15.01.2024,Kommune
Kulturdirektoratet,"Vi viser til Klima- og miljødepartementets brev om høring av NOU 2023: 15 Omstilling til lavutslipp – Veivalg for klimapolitikken mot 2050, og takker for muligheten til å gi innspill. Høringssvaret er utformet av Kulturdirektoratet, en fagetat underlagt Kultur- og likestillingsdepartementet. Overordnet stiller Kulturdirektoratet seg bak Klimautvalget 2050 sin utredning. Vi ser positivt på at klimahensyn i økende grad skal gjennomsyre beslutninger og handling i alle sektorer i samfunnet, også kultursektoren. Rapporten omtaler i liten grad kultursektoren. I Regjeringens Grønn bok er kultursektoren definert som «klimanøytral», til tross for at kulturaktivitet påviselig leder til utslipp (produksjon, turné og publikumtransport, energibruk for institusjoner og annet). Vi vil derfor argumentere for at kultursektoren også må inkluderes i statlig innsats for grønn omstilling. For å lykkes med å bygge et godt lavutslippssamfunn, mener Kulturdirektoratet at kunst- og kultursektoren spiller en viktig rolle på flere plan og at det er nødvendig med statlig involvering for å lykkes med den grønne omstillingen: Kulturdirektoratet mener at det viktigste for å sikre nødvendig innovasjon og omstilling til lavutslippssamfunnet er en ambisiøs og troverdig klimapolitikk, som integreres systematisk på alle politikkområder, også i kulturpolitikken. Kulturdirektoratet støtter klimautvalgets forslag om klarere fellesføringer til alle statlige underliggende etater om å bidra til omstilling til et lavutslippssamfunn og økt samordning på tvers av forvaltningsnivåer, departementer og samfunnssektorer. Klimautvalget nevner flere steder, blant annet på s.264, at klimaomstilling krever «mange typer kunnskap, ulike perspektiver og bred deltagelse for å finne de beste løsningene». I den grønne omstillingen blir det en viktig oppgave for staten å tilrettelegge for at all relevant kunnskap – både tradisjon og innovasjon – kan bygges, videreføres og nyttiggjøres. I krisetid er det en risiko for at kunsten og kulturen salderes til fordel for andre behov. Men i den store omstillingen vil det være ekstra viktig med aktiviteter og arenaer for samhandling som bidrar til å bygge motstandsdyktige, kreative og tillitsfulle relasjoner for ulike type fellesskap og individer. Kunst og kultur utgjør grunnleggende infrastruktur for demokratiet. Det er derfor avgjørende å satse på kulturpolitikken og kultursektoren i omstillingen samfunnet står i. [1] Hammonds, William; Selina Komers, Marta Moretto, Sergio Goffredo, Pera Cumur, Jenny Molyneux, and Tim Fox (2023). Culture and Democracy: The Evidence. How citizens’ participation in cultural activities enhances civic engagement, democracy and social cohesion. Lessons from international research. ECORYS/ European Commission. [2] Løkka, Nanna (2023). Mot en grønn og bærekraftig kultursektor. En statusrapport. TF-rapport 794. [3] Kompetansebehovsutvalget (2023, s.37). Fremtidige kompetansebehov: Utfordringer for grønn omstilling i arbeidslivet (Temarapport 1/2023).",29.01.2024,Organisasjonsledd
Kulturrådet,"Om Kulturrådet og Kulturfondet Kulturrådet er et statlig forvaltningsorgan som forvalter Norsk kulturfond (ca. 1 mrd. kroner) og er rådgivende organ for staten i kulturspørsmål. Kulturrådet har som formål å stimulere samtidens mangfoldige kunst- og kulturuttrykk og å bidra til at kunst og kultur skapes, bevares, dokumenteres og gjøres tilgjengelig for flest mulig. Kulturrådet har hele landet som virkeområde. Kulturrådet er opptatt av kunst- og kulturlivets betydning når samfunnet endres. I rådets strategi for perioden 2021-2024 sies det at: «de store klima- og miljøutfordringene krever ny tenkning rundt produksjon, samarbeid og utvikling, og Kulturfondet skal tilrettelegge for at produksjon, distribusjon og formidling av kunst og kultur bidrar til økt bærekraft i samfunnet». Dette følges opp på ulike måter. I søknader til tilskuddsordninger rettet mot kulturvirksomheter etterspørres omtale av tiltak for redusert klima- og miljøbelastning. Kulturrådet kan støtte investeringer som reduserer utslipp ved kulturarenaene og bidra til at aktivitet organiseres mer bærekraftig. Kulturrådet har tidligere utlyst ekstraordinære midler til klimatiltak, og deltar for tiden i et samarbeid med Arts Council England og Statens kunstfond, Danmark, med formål å bidra til mer klimavennlig internasjonal turnévirksomhet. Mange kunstnere arbeider med temaer knyttet til klima, miljø og bærekraft, og fra Kulturfondet støttes en rekke prosjekter som bidrar til å løfte tematikken ut i offentligheten og til publikum i hele landet. Kultursektorens betydning i omstillingen Kulturrådet mener to perspektiver er særlig viktige når det gjelder kunst- og kulturfeltets betydning i omstillingen til et lavutslippssamfunn. For det første må verdien av kunst og kultur i omstillingen løftes tydeligere fram. Klimautvalget beskriver en gjennomgripende endring i alle deler av samfunnet som må gjennomføres på svært kort tid. Omstillingen vil skape usikkerhet, uro og mulige konflikter. Kunst og kultur utgjør sentral infrastruktur for demokratiet. Kunsten og kulturfeltet sikrer ytringsrom som åpner for maktkritikk, friksjon og påpekning av urettferdighet i endringsprosesser. Kunst og kultur kan spille en viktig rolle ved å formidle kunnskap på ulike måter, forestille seg framtidens samfunn, peke på dilemmaer, utforske nye løsninger lokalt og globalt, være arenaer for fellesskap og deltakelse og styrke lokalsamfunn. Dette kan forståes å inngå i det klimautvalget kaller «pedagogiske virkemidler» i omstillingsprosessen. Kulturrådet mener at en sterk satsing på kunst og kultur i tiden som kommer må anses som samfunnsmessig forsikring og forebygging. For det andre må det anerkjennes at kunst- og kulturvirksomhet medfører utslipp, og det må arbeides aktivt og rettferdig for reduksjon av disse. Kulturrådet har stilt spørsmål ved konklusjonen i regjeringens Klimastatus og -plan (Grønn bok), der det sies at kulturbudsjettets 24,5 mrd. «blir sett på som nøytral i klimasamanheng». Aktivitet i kultursektoren medfører avtrykk, knyttet til blant annet reiser, transport, energibruk, avfall og bygg. Norge ligger på etterskudd med å analysere kulturfeltets avtrykk, mens for eksempel Arts Council England har målt og analysert utslipp i kulturfeltet siden 2012. Rådet registrerer stor vilje i kunst- og kulturfeltet til å bidra til reduserte utslipp og mer bærekraftig organisering. Flere festivaler, kulturarenaer og kulturorganisasjoner spiller allerede en ledende rolle i å teste ut og fremme bærekraftige løsninger. Samtidig er det behov for å stimulere til at hele kulturfeltet deltar i omstillingen. Kulturvernet som ressurs Klimautvalget nevner kort behovet for bevaring av kulturlandskap, av hensyn til både naturmangfold, karbonlagring og kulturhistoriske verdier. Kulturrådet mener kulturhistoriske perspektiver på forhold mellom natur og kultur i sterkere grad bør fremmes i omstillingen. Ulike samfunn og tradisjoner har historisk vært bygget på balanserte samspill mellom kultur og natur. I kulturarv og tradisjonskunnskap kan det finnes bærekraftige løsninger på dagens og framtidens utfordringer. Kulturvernet representerer en kunnskapsbank med relevans for omstillingen, og det er derfor sentralt å satse på bevaring, dokumentasjon og formidling av materiell og immateriell kulturarv. Særlige hensyn i kunst- og kulturlivet I omstillingen til et lavutslippssamfunn må særlige sider ved kunst- og kulturfeltet anerkjennes og ivaretas. Mobilitet, utveksling og kontakt mellom mennesker på tvers av steder, kulturer og landegrenser er grunnleggende for kunst- og kulturlivets utvikling og samfunnsverdi. Mange kunstnere har også en økonomi som i stor grad er basert på inntekter fra turnévirksomhet, nasjonalt og internasjonalt. Omstillingen må ivareta både sentrum og periferi og sikre infrastruktur for et fortsatt bredt kulturtilbud i hele landet. Den må sikre kontakt mellom kunstnere i Norge og resten av verden. Og den må sikre at kunstnerøkonomien ikke utarmes eller favoriserer kunstnere basert i større byer eller rike land. Dimensjonene i FN’s bærekraftsmål, sosial og økonomisk bærekraft, må med andre ord holdes høyt, slik at omstillingen blir rettferdig og ikke medfører sentralisering av kulturlivet eller reduksjon av mangfoldet. Særlige hensyn til urfolk og nasjonale minoriteter Med henvisning til sannhets- og forsoningskommisjonens arbeid peker klimautvalget på at klimaendringer og press på naturressurser og arealer gir utfordringer for samisk og kvensk kulturutøvelse, og understreker at storsamfunnet i omstillingen må ta hensyn til kultur og rettigheter for disse gruppene. Kulturrådet støtter dette og vil understreke betydningen av bevissthet i omstillingen om de sterke sammenhengene mellom bevaring av og tilgang til natur og arealer og mulighetene for å sikre kultur og språk for samer og nasjonale minoriteter. En mer bærekraftig kulturpolitikk Kulturrådet har i sine budsjettinnspill til Kultur- og likestillingsdepartementet siden 2020 tatt til orde for at bærekraftsambisjonene i kulturpolitikken bør økes og tydelig må forankres i FNs bærekraftsmål. Det er et grunnleggende prinsipp at kunstnere og kunst- og kulturaktører skal være uavhengige og ha mulighet til å ytre seg fritt og kritisk. Kulturrådet mener imidlertid at en omstilling kan gjennomføres uten å innskrenke kulturaktørenes ytringsfrihet. I høringssvar til revidering av kulturloven har Kulturrådet foreslått at de tre bærekraftsdimensjonene (økonomisk, sosial og miljømessig bærekraft) tas inn i lovens formål, noe som er i tråd med klimautvalgets anbefalinger om «klimavasking» av lovverk. Kulturrådet støtter klimautvalgets forslag om klarere fellesføringer til alle statlige underliggende etater om å bidra til omstilling til et lavutslippssamfunn og økt samordning på tvers av departementer og samfunnssektorer. For å sikre en bred gjennomføring og raskere omstilling i kultursektoren er det behov for kompetanseheving, verktøy, økonomiske insentiver og en koordinerende og kunnskapsformidlende instans. Rådet har i budsjettinnspill for 2025 anmodet om at Kulturdirektoratet gis rammer og ressurser til å ta et slikt ansvar for sektoren. Kulturrådet er også godt rustet til å kunne fordele ekstra insentivmidler gjennom Kulturfondet. Sigmund Løvåsen rådsleder",12.02.2024,Forening
Kulturtanken,"Kulturtankens høringssvar, NOU 2023: 25 Omstilling til lavutslipp – Veivalg for klimapolitikken mot 2050 (Klimautvalget) Kulturtanken viser til Klima- og miljødepartementets brev om høring av NOU 2023: 15 Omstilling til lavutslipp – Veivalg for klimapolitikken mot 2050, og takker for muligheten til å gi innspill. Vi gir med dette våre kommentarer til rapporten. Kulturtanken er statens forvaltningsorgan for barne- og ungdomskultur. Med barne- og ungdomskultur menes kunst- og kulturuttrykk som har barn og unge som målgruppe, både som mottakere, deltakere og aktører. Sentrale oppgaver er å gi råd til departementene i spørsmål om barne- og ungdomskultur, tilrettelegge for samarbeid og samordne innsats på feltet i dialog med relevante aktører, ha oversikt over og videreutvikle kunnskap på området og forvalte ulike virkemidler. Kulturtanken ivaretar dessuten det nasjonale ansvaret for Den kulturelle skolesekken (DKS). I styringsdialogen rundt DKS er Kulturtanken underlagt både Kultur- og likestillingsdepartementet og Kunnskapsdepartementet. Kulturtanken mener at Klimautvalget gjennomgående har gjort gode og grundige vurderinger av et komplekst tema og fremmet forslag som vi i hovedsak støtter. Vi vil berømme utvalget for involvering av barn og unge i prosessen, og synliggjøring av deres bidrag i rapportens endelige form. Innledningsvis vil vi referere til Kulturdirektoratets høringssvar på NOU 2023: 25 Omstilling til lavutslipp – Veivalg for klimapolitikken mot 2050. Kulturdirektoratet beskriver koblinger mellom klima og kultur både i vid (samfunnsmessig) forstand og med en smalere (sektorbasert) forståelse. Kulturdirektoratet synliggjør kunst- og kulturaktørers handlingsrom for å bidra til lavutslippssamfunnet i 2050, og løfter behovet for klimavasking av lovverket – også på kulturfeltet. Kulturtanken ser ikke behov for å gjenta disse punktene her, men stiller oss bak høringssvaret fra vår søster-etat. I kraft av å være statens forvaltningsorgan på barne- og ungdomskulturfeltet, ser Kulturtanken imidlertid et tilleggsbehov for å løfte særskilte perspektiver og anbefalinger relatert til barn og unge. Vårt høringssvar dreier seg i hovedsak om dette.  Høringssvarets struktur: Vi starter med å stadfeste barn og unges rettighetsforankrede involvering i saker som angår dem. Lavutslippssamfunnet fordrer svært store endringer i både enkeltindividers og samfunnets liv; og i slike tilfeller vil det være særdeles viktig å lytte til barn og unges stemme. Kulturtanken fremmer deretter to faglige anbefalinger relatert til (a) styrket medvirkning fra barn og unge og (b) styrking av kunsten og kulturens rolle i skolen og på fritiden. Kulturtanken løfter avslutningsvis et behov for ressurser og konkrete samarbeidsstrukturer for å lykkes med å bygge lavutslippssamfunnet.  Rettighetsforankret involvering av barn og unge Barnekonvensjonen stadfester at enhver som ønsker å legge frem legitime forslag om endring i samfunnet, bør ha drøftet dem med barn og unge. Konvensjonens artikkel 12 sier at barn og unges synspunkter skal tillegges «behørig vekt». Denne målgruppens medvirkning har også støtte i andre retningslinjer og lovverk, blant annet i Plan og bygningslovens §5.1 («inkludert i utviklingsprosesser»), Rikspolitiske retningslinjer for barn og planlegging («bli aktivt lyttet til»), Den norske grunnloven § 104 («støttet i å uttrykke seg»). FNs bærekraftsmål 10, 11 og 17 fordrer også medvirkning fra barn og unge. For å ivareta denne rettigheten, og for å styrke barn og unges muligheter til deltagelse og innflytelse, vil Kulturtanken anmode om at innhenting av denne målgruppens perspektiver sikres særskilt og systematisk i det videre klimaomstillingsarbeidet. Dette er i tråd med utvalgets anbefaling på s.86. Å inkludere barne- og ungdomsperspektiver i politisk beslutningstaking sikrer et mer omfattende syn på lokale behov og mulighetene for en mer inkluderende klimapolitikk. Det er barn og unge som skal arve jorda, og derfor er det særdeles viktig å lytte til deres stemme. Anbefaling om styrket medvirkning fra barn og unge Utover barn og unges formelle medvirkning i demokratiske prosesser (eks. kommunale og fylkeskommunale ungdomsråd), vil Kulturtanken løfte kulturfeltet som en nøkkelarena for uformelle medvirkningsprosesser. Eksponering for og deltakelse i kunst og kultur fremmer vesentlige kvaliteter på individ- og gruppenivå, som kreativitet, kritisk tenkning, empati, tillit og gjensidig respekt. På sitt mest virkningsfulle er kunsten og kulturen en demokratisk øyeåpner som spiller positivt inn på menneskers, særlig barn og unges, mulighet til å delta i samfunnet. Den spiller også inn på vår forestillingsevne og på våre evner til å samarbeide for å skape lavutslippssamfunnet, blant annet på følgende måter[i]: Kulturtanken anbefaler derfor at kunst- og kultursektoren som arena for medvirkning og samfunnsdeltagelse styrkes og brukes systematisk på vei mot lavutslippssamfunnet 2050.  Anbefaling om å styrke kunsten og kulturens rolle i skole og i fritidstilbud for økt klimakunnskap og mobilisering Eksponering for og deltagelse i kunst og kultur øker menneskets iakttagelsesevne, aktiverer flere sanser og gir oss et nytt språk for klimaforståelse og -handling. Kunst og kultur blir i en slik sammenheng nyttige verktøy for å belyse samfunnets klimautfordringer og finne mulige løsninger. På bakgrunn av dette anbefaler Kulturtanken en generell styrkning av de praktisk-estetiske fagene i skolen, samt andre kulturtilbud som tilbys barn og unge i skolen og på fritiden. På vei mot lavutslippssamfunnet utgjør kunst og kultur er en viktig kilde til psykologisk motstandsdyktighet, kunnskap, utfoldelse og kreativitet i målgruppa – og som kilde til tillit og håp for lokalsamfunn.  Ressursbehov og samarbeidsstruktur Klimautvalget løfter at en vellykket klimaomstilling krever samarbeid på tvers, både mellom offentlige aktører, private aktører og sivilt samfunn (s.196), mellom ulike forvaltningsnivåer (s.322) og ikke minst, mellom ulike fagfelt. I kultursektoren er det flere prosesser på gang for å styrke samspillet mellom ulike aktører og for å høyne kunnskap og nettverk. Kulturtanken deltar her. Vi ser imidlertid et behov for ytterligere styrking av klima- og miljøkompetanse i kulturforvaltningen og hos sentrale institusjoner på feltet. Etter- og videreutdanning bør derfor tilbys for å øke klima- og miljøkompetansen til dem som allerede er i jobb, og det bør også legges til rette for nye stillinger på feltet. Som vårt innspill viser, kan kultursektoren, og særskilt den delen som berører barne- og ungdomskultur, være en ressurs for klimaomstillingsarbeidet på flere måter. Kulturtanken ber derfor om at vår kompetanse som statens forvaltningsorgan for barne- og ungdomskultur betraktes som relevant og inkluderes videre i statlig innsats for grønn omstilling. Solveig Korum, Seniorrådgiver i avdeling for Kunnskapsutvikling, kunst og skole [i] Sammenhengene som løftes har belegg i forskning og andre kunnskapsdokumenter, blant annet Culture and Democracy: The Evidence. How citizens’ participation in cultural activities enhances civic engagement, democracy and social cohesion. Lessons from international research (ECORYS/ European Commission, 2023), Culture | 2030 indicators (UNESCO, 2019) og Culture Takes Action Framework (Bridget McKenzie/ Climate Museum UK, 2021).",27.02.2024,Organisasjonsledd
Kvam INP,Vedlagt innspill til NOU,25.02.2024,
Kvinnherad INP,"Høyringssvar til NOU 2023:25 Omstilling til lavutslipp Kvinnherad  INP 1. Kvinnherad INPmeiner at skogen må takast med i CO2 rekneskapen, slik som i EU. Norske skogar tek opp 47 prosent av samla karbonutslepp, i følgje SSB. Norske skogar hadde eit opptak av CO2-ekvivalentar på 23,3 millionar tonn i 2019, viser talfrå Miljødirektoratet. Til samanlikning vart det i 2020 i alt sluppe ut 49,3 millionar tonn CO2-ekvivalentar i Noreg, viser statistikken «Utslipp til luft». Dei siste 30 åra har karbonlagring i skog auka med 43 prosent i Noreg. Inkludert norskekystens tareskog er vi då allereieklimanøytrale i forhold til 2050-målet. Prisen for å ha eit høgt ambisjonsnivå er altså svært høg. Og merk altså at viss Noreg hadde gjort som EU, teke med skogen i CO2-reknskapen, hadde vi allereie vore klimanøytrale i forhold til 2050-målet, dvs. at vi allereie ER eitlågutsleppssamfunn pr. i dag!! 2. Det blir feil åpeike på Noregs manglande utsleppskutt etter 1990 i forhold til land som på det tidspunktet hadde mykje kolkraft i energimiksen sin, og som fortsatt har det. Noreg har verdas nest reinaste energimiks etter Island. 3.To mykje benytta uttrykk i politikken er «kost-nytte» og «samfunnsøkonomisk forsvarleg.» Dagens satsing på og prioritering av klimatiltak, kjem ikkje inn under nokon av desse begrepa som også er heilt fråverande i klimasaken. Det finst ikkje gode grunnar for å bruke dei summane vi pr. dags dato bruker for å redusere små utslepp til null. Utslippskutt må foretas der det monnar mest og ein får mykje for pengane, noko som heng betre saman med desse begrepa. 4. Manglande økonomiske og samfunnsmessige konsekvensanalysar. Utvalet kjem med mange forslag for å oppfylle klimamåla i perioden fram mot 2050. Desse forslaga ville ført til store endringar i samfunnet vårt, med svekka økonomi og merkbart lågare levestandard. Men til tross for det, kjem ikkje utvalet med nokon økonomiske eller samfunnsmessige konsekvensanalysar av tiltaka, med henvisning til at det ikkje er deiramandat. Kvinnherad INP meiner at det burde ha vore med i rapporten, av di anbefalingene til utvalet får så dramatiske  konsekvensar for innbyggjarane i Noreg. 5. Ei av anbefalingane som vert presentert i rapporten er å fase ut petroleumsverksemda i Noreg med mål om å «ligne mer på vestlige økonomier uten olje- og gassresurser». Dette vil få ein dramatisk effekt på økonomien. Rapporten manglar fullstendig økonomiske og samfunnsmessige konsekvensanalysar, og utvalet viser til at det ikkje er deira mandat. . Det å peika på ein rekkje med tiltak som får store konsekvensar, og samstundes utelate konsekvensanalysar, held ikkje. Her er iveren etter å verte eit lågutsleppssamfunntydeleg, koste kva det koste vil, bokstaveleg tala. I tillegg sikrar petroleumsverksemda vår EU reinare energi enn kva dei ellers ville ha hatt. Vi erstattar brunt kol med reinare norsk gass. Vi er faktisk EUs største leverandør av utsleppskutt. Om norsk gass skulle vorte erstatta av kol, ville EUs utslepp ha auka med 330 millioner tonn CO2 pr. år, som er 12% av EUs utslepp, med ein kvoteverdi på godt over 300 milliarder kroner, utan å ta oss betalt. Vi er eit stabilt demokrati. I tillegg til å bidra til utsleppskutt, er vi òg ein trygg gassleverandør for EU. Reduserer vi leteverksemda vår, så reduserer vi også moglegheita for eksport. Noreg har i tillegg ei av verdas reinaste petroleumsverksemder med minimalt med fakling, som, viss den hadde forsvunne, hadde vorte erstatta med mindre reine verksemder. 6. Det er viktig å ta med i ei omstilling til lavutslepps samfunn at betre vegar med mindre stigning og svingar gjev mindre utslepp og mindre forbruk,  enten det gjeld fosillt  eller elektrisk drivstoff.  Dette er nokon vi på Vestlandet har mykje å henta på med betre vegar i heile fylket. 7. Det er også viktig å sjå Noreg i ein global samanheng. Noregs samla utslepp er 50 millionar tonn CO2 pr. år. Det er forsvinnande lite, spesielt samanlikna med Kina, som no har passert Noreg i utslepp pr. person med Kinas 8 mot Noregs 7,5 tonn CO2 pr. innbyggar pr. år. Det vert heile 10 milliardar tonn CO2 pr. år, og Kina skal sleppe ut enda meir i åra som kjem, i henhold til Parisavtalen, der dei har meldt inn at dei skal auke sine utslepp med 450 % fram til 2030. Allereie per i dag står Kina alene for 30% av verdens berekna utslepp (FN). Uansett kva vi gjer her i landet, vil det få null effekt globalt, noko som gjer at dei dyre tiltaka ikkje kan forsvarast. Klimakutt i allereie reine Noreg, er veldig dyrt, for jo reinare miksen er, jo dyrere vert kutta. 8. Elektrifisering er både dyrt og unødvendig, og rein symbolpolitikk. Energi som vi treng til andre ting vert sløsa vekk til å elektrifisere bil- og båttrafikk, samt sokkelen. Eit konkret døme er elektrifiseringa av gassanlegget på Melkøya, som vil støvsuge Finnmark for kraft og fører til at ny industri får nei av Statnett til å etablere seg. Eit anna eksempel er elektrifiseringa av Johan Sverdrup-feltet, som bidreg til kraftmangel på Sør-Vestlandet, og nye verksemder får nei til å etablere seg også her. Gassen som vi sjølv kunne brukt til å drive plattformane med, vert i stedet eksportert og brent i andre land. Det ser fint ut i klimareknskapen, men det er berre på papiret. Moder Jord bryr seg ikkje om kor gassen vert brent. Og verdifull straum som vi har bruk for på land, vert i stedet sendt ut til plattformane. Reint beredskapsmessig vert også samfunnet meir sårbart når alt er avhengig av elektrisitet. DSB sin nye anbefaling er å klare seg inntil 7 dagar utan straum. Med hus som ikkje har andre energikjelder enn elektrisitet, vert det t.d. vanskjeleg å sikre oppvarming. Og elektriske bilargår jo også tom for straum. Utan moglegheit for lading vert dei då ståande. 9. Vindkraft og solkraft er ikkje løysninga på nokon eventuell kraftkrise. Dei er heller eit av dei store problema som forårsaker ei eventuell kraftkrise for AS Noreg. Begge desse to kraftkildene MÅ ha backup kraft, industrien kan ikkje driftast på uregulerbar kraft. Industrien Må ha stabil kraft. Det er viktig å huske på at vindkraft IKKJE er utsleppsfritt. Finske forskarar ved LUT Universitet, eit leiande universitet innan forskning på klimatiltak og berekraft, har funne ut at 90% av CO2-innsparinga til vindturbinar på land gjennom driftsperioden, berekna til 25 år, forsvinn berre ved utvinning og foredling av dei sjeldne jordmetallene. Og då har dei ikkje rekna på CO2-utslepp knytta til utbygging, drift, riving og avfallshandtering. Det kjem i tillegg. I tillegg er vindkraft svært arealkrevjande, og reduserer naturens evne til å binde CO2, spesielt der dei er anlagt i myrområder. Når ein så legg til at det er forureinande, med både fare for lekkasje av hydraulikkolje og avskaling av belegget på vengjene, som m.a. inneheldgiften bisfenol A, ser ein tydeleg at klima trumfar miljø og natur. 10. Sosioøkonomiske forskjeller vil auke. EUs nye bygningsenergidirektiv, «Energy Performance of Buildings Directive», omhandlarenergieffektivisering av boligar med mål om å bli eit nullutsleppssamfunn innan 2050. Då skal alle boliger ha energiklasse A. Det er ikkje usannsynleg at det vil koste mellom ein halv og halvanna million kroner å oppgradere ein bolig, og denne rekninga endar hos boligeigaren. For folk som har lite å rutte med, kan det ende med at dei må selje boligen, då dei ikkje har råd til å gjere denne oppgraderinga.   For styret Kvinnherad INP Styremedlem Gunnar Helleland",26.02.2024,Forening
Kviteseid Kommune,"Høring - NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050. Kviteseid Kommune har iflg. SSB eit skogareal på 494 km2 (70% av totalt areal). Årleg avverkinga er i underkant av 50.000 m3. Skogeigarane forsømer her, som i resten av landet, å gjere 􀆟lfredss􀆟llande skogkultur slik at produksjonsgrunn -laget ikkje blir fullt utnyta. Utrekningar for Kviteseid kommune viser at: •56% av den gode skogsmarka ikkje blir tilplanta•64% av foryngingsarealet manglar ungskogpleie•I eit hundre års perspektiv vil slikt mangelfullt stell av skogarealet utgjereeit produksjonstap på over 10.000 m3 per år eller omrekna til 15 000 tonnCO2-ekvivalentar per år. Vi er nøgde med følgjande intensjonar i rapporten: «Karbonlagring i naturen på bærekra􀅌ige premisser blir prioritert.» og at: «Staten har også et ansvar for å legge til rette for at kommuner kan føre en ambisiøs klimapolitikk og for å bryte ned barrierer som kan begrense kommunenes klimaarbeid. Klimaarbeidet i kommunene er også avhengig av at staten tilrettelegger for at kommunene kan omstille seg» For å få skogbruket aktivt med i omstilling til eit klimasmart skogbruk, synest vi dette er godt formulert i « Klimakur 2030»: ""Den viktigste barrieren er kunnskap. Mange skogeiere er ikke bevisst på behovet for ungskogpleie. De trenger informasjon for å bli påvirket til å gjennomføre tiltaket, men det er vanskelig å informere målrettet da det ikke er samlet kartfesting over hvor behovene finnes og det er ressurskrevende å få oversikt over behovet ved å sette sammen opplysningene fra skogbruksplaner. Et alternativ er også å utvikle verktøy for bedre systematisering av skogbruksplaner og rapporter for å identifisere arealer med ungskogpleiebehov som grunnlag for informasjon og veiledning"". Dette er nybrotsmark der vi i Kviteseid kommune gjerne vil vere aktivt med. Vi kan tenkje oss at det blir etablert pilotkommunar i ulike landsdelar for å konkretisere intensjonane frå» Klimakur 2030» Eit slikt engasjement vil også høve som ein del av prosjektet: « Kviteseid som omstillingskommune» som nå er i etableringsfasen. Lokale skogbrukarar er interessert i å vere med i eit slikt prosjekt. Det vil glede oss om vårt forslag kan bli vurdert i det vidare arbeidet med ei klimamelding. Med helsing Tarjei Draugedal ordførarKviteseid Kommune",20.02.2024,Kommune
Kystrederiene,,27.02.2024,
Kystverket,Se vedlagte høringsuttalelse. Ingvild Kragset Kystverket,12.02.2024,
L.M. Granskog,,28.02.2024,
"Landssamanslutninga av Vasskraftkommunar (LVK), Landssammenslutninga av Norske Vindkraftkommuner (LNVK) og Utmarkskommunenes Sammenslutning (USS)",Vedlagt følger et felles høringssvar fra: Landssamanslutninga av Vasskraftkommunar - LVKLandssammenslutninga av Norske Vindkraftkommuner - LNVKUtmasrkskommunenes Sammenslutning - USS,20.12.2023,Forening
Lars G Solvik,"At vi må gjøre noe med våre utslipp i alle formater er selvsagt. Men, det er nå gått sport i å elektrifisere det meste, som om dette var løsningen på absolutt alt. De fleste som er høyt utdannede innen forskning osv, følger alle strømmen, for det blir jobbmessig selvmord å si imot massene, noe flere og flere også gjør. Elektrifisering på norsk jord og sokkel er glimrende for alle våre utenlandske kunder, som kan skilte med forbruk av grønn strøm. Og som flinkeste gutten i klassen gjør vi lydig som EU bestemmer. Vi -folket, får ikke være med å stemme på de store tingene, f. eks. eksport av strøm, og Acer avtalen. At eksport av strøm er så grønt som de vil ha det til? Vel, det koster mye strøm, å flytte strøm. Hva skjedde med lokalproduserte varer? Det er et tema som bare blir viktigere og viktigere, og som politikerne absolutt burde ta inn over seg. Spesielt vindkraft ødelegger mye fin natur, og diverse fugleliv, pluss støy og estetikk-problematikk, med påfølgende helseplager. Det er ikke til å legge skjul på at noe må gjøres. Vårt forbruk er sentral. Privatforbruket. Og nesten all industri er formet rundt vårt private forbruk, for å kunne gi oss stadig mer. Hva skal til for å få oss til å bruke minder, dermed produsere mindre, og dernest transportere mindre (osv-osv)?? Reklame. Det er forsket på dette også, reklame virker på de aller fleste av oss, og den får oss til å ønske mer, kjøpe mer. Så, punkt 1: fjern all reklame. Vi finner de tingene vi trenger ved å søke. Sett krav til at alle varer som produseres må ha et vist minimum av kvalitet. Det betyr at når en vare først er produsert, så skal den vare en god stund. Billige drittgreier fra f. eks. Kina som blir fraktet jordas rundt bidrar kun i negativ retning miljømessig sett. Varer av en viss verdi må produseres slik at det er meningen at de kan repareres. Gjenbruk er en god ting. Mobiler og andre elektroniske dingser står for en enormt stor del av vårt forbruk, og er svært ressurskrevende å produsere, og vanskelige å resirkulere. Og uten reklame, mindre kjøpepress! Nullutslipps hus? Nei. Det koster både penger, materialer, energi og transport å bygge om hus fra 1950 standard, 1970, 1985 eller 1998 standard. Og helt unødvendig. Gevinsten der går med tap. Politikerne må begynne å lytte til sine velgere og ikke kjøre sine egne løp, slik de gjør nå. Hele verdens politiske sytem er jo korrupt! Jeg svarer NEI til NOU: 25",28.02.2024,Privatperson
Larvik kommune,"Larvik kommune gir følgende høringsuttalelse til NOU 2023: 25 Omstilling til lavutslipp - Veivalg for klimapolitikken mot 2050: Høringsuttalelsen ble behandlet i Hovedutvalget for miljø, kultur og næring 22. november 2023 og ble enstemmig vedtatt. Saksfremlegg og protokoll.",27.11.2023,Kommune
Akershus fylkeskommune,"Høringsinnspill til Klimautvalget 2050 Akershus fylkeskommune viser til høring av Klimautvalgets NOU 2023: 25 Omstilling til lavutslipp – Veivalg for klimapolitikken mot 2050. Høringsuttalelsen er gitt på vegne av Akershus fylkeskommune med forbehold om politisk vedtak. Akershus fylkeskommune skal bidra til at Norge oppfyller sine internasjonale forpliktelser i Naturavtalen, Parisavtalen og klimaavtalen med EU fra 2019. NOU 2023:25 tillegger fylkeskommuner og kommuner en sentral rolle i utviklingen mot lavutslippssamfunnet 2050. Klimautvalget presiserer at Norge aldri vil nå målene for lavutslippssamfunnet 2050 om vi ikke lykkes med omstilling i kommunene. Arbeidet til Klimautvalget er nytenkende og effektfullt. Akershus fylkeskommune vil spesielt trekke frem utvalgets tiltaks-pyramide unngå, flytte og forbedre (UFF) som et tydelig rammeverk for prioritering av strategier og tiltak. Dette vil bidra til at flere trekker i samme retning i praktisk klimaarbeid og prioriteringer i klimapolitikken. Akershus fylkeskommune har i likhet med de andre fylkeskommunene i landet ambisiøse klimamål, og er motivert for å ta i bruk alle dimensjoner av den regionale samfunnsutviklerrollen (angi strategisk retning, mobilisere, samordne og koordinere). Vi håper at vårt innspill til utredningen fra Klimautvalget 2050 kan bidra til å skape en bedre forståelse for hvordan myndighetene kan støtte kommuner og fylkeskommuner ved å tilby tilstrekkelige mandat, virkemidler og finansiering for arbeidet. Innspillet følger kapittelinndelingen i Klimautvalgets rapport. Fylkeskommunen viser også til skriftlige innspill til arbeidet med stortingsmeldinger for klima og naturmangfold, sendt inn 5. februar 2024. Hovedanbefalinger Fylkeskommunen mener at det positive med omstillingen som foreslås bør trekkes tydeligere frem i hovedvurderingene. Akershus fylkeskommune legger alle FNs 17 bærekraftsmål til grunn for den ønskede samfunnsutviklingen, og styrende for all samfunns- og arealplanlegging. Utvalgets systemperspektiv resonerer for hvordan et helhetlig arbeid med bærekraftig omstilling er 2 innarbeidet gjennom innsatsområder og helhetlig virkemiddelbruk i fylkeskommunens eget arbeid. Hensynet til naturen og planetens tålegrenser er fundamentet for bærekraftig utvikling i samfunnet, og er dermed en forutsetning for at andre mål innen sosial og økonomisk bærekraft kan oppnås. Klimautvalget nevner i sin rapport at det er viktig å styrke og synliggjøre de positive effektene av omstillingen. Dette bør komme tydeligere frem i hovedanbefalingene. Natur og naturopplevelser er grunnleggende for sosial bærekraft, livskvalitet og muligheten til å leve gode liv. Reduserte utslipp av klimagasser vil begrense klimaendringene, som i dag utgjør en alvorlig trussel mot miljøet, økosystemene og menneskets velferd. Bedre luftkvalitet, som følge av redusert veitrafikk og omlegging til nullutslippsteknologi, vil redusere helseproblemer som f.eks. luftveisinfeksjoner.  Innsatsen for å nå klimamålet innebærer også å investere i grønn teknologi og innovasjon. Dette kan gi økt effektivitet, lavere kostnader og mer tilgjengelige ressurser for alle. Det blir viktig å få innbyggerne med i omstillingsarbeidet, og derfor må gevinstene tydeliggjøres og vises frem.  Rettferdighet i omstillingen  Rettferdig omstilling må ligge til grunn for hvilke veivalg til lavutslippssamfunnet vi skal ta, og virkemidler for å motvirke ulikhet må innføres samtidig med innføring av klimatiltak. Klimautvalget understreker at omstillingen til lavutslippssamfunnet må gjøres mest mulig rettferdig, både fordi et rettferdig samfunn er et mål i seg selv, og fordi det vil gjøre omstillingen lettere. Utvalget skriver at «uønskede fordelingseffekter i hovedsak håndteres gjennom skattesystemet og velferdsordninger». Akershus fylkeskommune støtter dette, men mener at det må lages et system som tidlig fanger opp eventuelle ulikheter som kommer av klimapolitikken, slik at virkemidler i økonomipolitikken blir innført samtidig med virkemidler for klimapolitikken. Sårbare grupper er mer utsatt i kriser og omstillingsprosesser. Det er viktig å sørge for at de som er mest utsatt fra før, ikke må bære en urettmessig stor del av konsekvensene for omlegging til et lavutslippssamfunn. Når man tar ulike veivalg for å oppnå lavutslippssamfunnet, bør de veivalgene – som også fremmer bedre folkehelse og bedre liv – være veivalg som prioriteres. Kompetanseheving for det grønne skiftet må være tilgengelig for hele befolkningen. Funn fra Kompetansebehovsutvalget skal vise at Norge mangler kompetanse som trengs for å gjennomføre det grønne skiftet. NOU 25 foreslår at; «Flest mulig skal ha et reelt tilbud om etter- og videreutdanning for å øke kompetansen det er behov for i omstillingen og i et lavutslippssamfunn». Akershus fylkeskommune støtter dette forslaget, og legger til at tilbudene bør utvikles for ulike nivåer, og være tilgjengelig for hele befolkningen. Et samarbeid mellom arbeidsgiversiden, arbeidstakersiden utdanningssektoren og politiske myndigheter er helt nødvendig for å oppnå ønsket målsetting. Energisystemet Fylkeskommunen mener at sirkularitet må vektlegges i energiomstillingen. Klimautvalget anbefaler at Norge gjør mer for å innrette tiltak for en mer sirkulær økonomi, slik at det bidrar til redusert energi- og ressursbruk i hele verdikjeden for sol- og vindkraftproduksjon og produksjon av batterier. Akershus fylkeskommune er enig i dette, men mener at sirkulær økonomi må sees på et høyere nivå når det gjelder energiomstilling. Utvalget legger betydelig fokus på kraft og elektrisitet, men utnyttelse av avfallsressurser til energi og utnyttelse av ubrukte energistrømmer omtales lite. Dette må fremheves slik at energiomstillingen blir sirkulær og ressurseffektiv. Ved å bruke de ressursene vi allerede har, unngår vi å måtte utvinne nye ressurser eller ta i bruk nye arealer. Bioenergi bør være basert på avfallsprodukter og biprodukter fra skogindustri og jordbruk, og som har få andre anvendelser. Ved å behandle avløpsslam og produsere energi, gir dette en økt produksjon av fornybar energi, en mer effektiv bruk av ressurser, som igjen bidrar til en mer sirkulær økonomi. Akershus fylkeskommune mener at omleggingen til en sirkulær økonomi vil kreve at man innretter energiproduksjon, -forbruk og -distribusjon på en annen måte enn i dag. Det bør gjennomføres en kartlegging av energistrømmene, og hvordan disse kan utnyttes bedre, for å redusere behovet for økt nettkapasitet og ny kraftproduksjon.  Utbygging av fornybar energiproduksjon på «grå arealer» bør prioriteres for å redusere målkonflikter. Akershus fylkeskommune støtter utvalgets vurdering om at energieffektivisering må få større oppmerksomhet, og at kraft først og fremst skal bygges ut på «grå arealer». Dette er viktig for å redusere konfliktene som kan oppstå ved utbygging av arealintensiv fornybar energi. Solkraft er eksempelvis en godt egnet energiressurs som kan utnyttes ved å bygge ut på eksisterende fasader og tak. Dette er en prioritert satsing i Akershus fylkeskommune. Her må også det nasjonale virkemiddelapparatet følge etter og innrettes slik at det støtter implementering av moden teknologi både for næringsliv og private husholdninger. Man må gjennomgående ha et bevisst forhold til at virkemidler og tiltak for klima og natur kan innebære målkonflikter som må problematiseres og løses. Dette gjelder blant annet avveininger mellom arealbruk til energiproduksjon og natur, samt skog til skogproduksjon og klimatiltak versus bevaring av naturmangfold. Areal og natur Natur- og klimakrisen krever raske, gjennomgripende og varige samfunnsendringer som må skje samtidig og koordinert på tvers av sektorer og forvaltningsnivå. Dette arbeidet må støttes opp med virkemidler. Klimautvalget anbefaler at det må gjennomføres en analyse over samlede planlagte arealdisponeringer i Norge. En slik helhetlig oversikt over planlagt arealbruk både på kommune-, regionalt- og nasjonalt nivå er et viktig grunnlag for areal- og naturregnskap, og for å få en totaloversikt over konsekvenser av vedtatte politiske planer. Det er behov for en helhetlig tilnærming til arealpolitikken, og bred virkemiddelbruk hvor naturavgift kan inngå som ett av flere momenter. Fylkeskommunen ser positivt på at naturavgift og verdsetting av natur utredes videre. Tiltakshierarkiet må ligge til grunn ved vurdering av alle arealinngrep. Endringer i arealbruk, både i form av inngrep, nedbygging og gjengroing, fører til endring og fragmentering av arters leveområder og økt klimagassutslipp. For å løse dette er det viktig å få på plass virkemidler og insentiver raskt, herunder blant annet mer øremerkede midler til natur- og klimatiltak og omgjøring av subsidier som skader disse hensynene. Det er videre behov for et tydeligere regelverk som ivaretar natur, samt konsekvensen av eventuelle brudd på lovverket. Krav til bedre dokumentasjon og helhetlige prosesser rundt endret arealbruk må strammes inn gjennom plan- og bygningsloven og sektorlovverk. Konsekvensene for natur og økosystemtjenester må kartlegges og offentliggjøres. Det må et tydeligere «forurenser betaler»-prinsipp inn også i arealpolitikken. Uunngåelig nedbygging av natur må følges opp med restaurering av tilsvarende natur, i henhold til arealnøytralitetsprinsippet. Arealregnskap som verktøy må styrkes i beslutningsprosesser, arealnøytralitet bør vurderes som et prinsipp i alle kommuner og naturen må kartlegges bedre. Klimautvalget peker på noen vesentlige muligheter og begrensninger angående areal- og naturregnskap. Naturregnskap er viktig for å gjøre helhetlige vurderinger rundt disponering av areal, inkludert karbonrike arealer. Akershus fylkeskommune, med samarbeidspartnere, arbeider for tiden med å utarbeide kartbaserte arealregnskap, inkludert natur og klimadata. Det er likevel viktig å minne om at dette kun er et verktøy, som må tas i bruk på riktig måte og hensyntas i beslutningsprosesser for å ha en reel betydning. Det bør så raskt som mulig utvikles omforent metodikk for naturregnskap til bruk i alle kommuner i Norge. Stadig flere kommuner vedtar arealnøytralitet som styringsmål i sin arealforvaltning. Arealnøytralitet bør vurderes som et prinsipp i alle kommuner. En entydig definisjon og retningslinjer for gjennomføring må på plass. Klimautvalget understreker videre at naturen må kartlegges bedre som grunnlag for en god arealpolitikk. En god oversikt over naturtyper, arter og habitater er en forutsetning for en bærekraftig arealpolitikk. Fylkeskommunen mener at det vil være en forutsetning for et funksjonelt naturregnskap og for å nå målet om 30 % vern av hav og landområder i Norge. Det er videre viktig å ha en helhetlig tilnærming til naturverdi, også med hensyn til økosystemtjenester. Som et eksempel vil Akershus fylkeskommune trekke fram friluftslivskartlegginger. 20 av 21 kommuner i vårt fylke har kartlagt og verdsatt områder for friluftsliv, med mål om å ivareta viktige naturområder som stimulerer til hverdagsaktivitet.  Planvask av kommuneplanenes arealdel og reguleringsplaner samt prosjektvask av samferdselsprosjekter er nødvendig - men det er behov for en nasjonal veileder. Akershus fylkeskommune støtter Klimautvalgets forslag om planvask, og at «kommunene reviderer kommuneplanens arealdel og vedtatte reguleringsplaner». Det er et stort behov for at kommuner går gjennom eldre planer. Mange planer er utdaterte og samsvarer ikke med ønsket utvikling, og ivaretar heller ikke i tilstrekkelig grad arealer som er viktige for natur og klima. Akershus fylkeskommune mener at Kommunal- og distriktsdepartementet (KDD) bør utvikle en veileder for planvask for å lage gode rammer for kommunenes arbeid med dette. Matsystemet  Fylkeskommunen støtter utvalgets vurdering om at kunnskap om både utslipp fra biologiske prosesser og hele verdikjeden bør utredes. I NOU 25 trekkes det frem at jordbrukssektoren står for 9,5 prosent av de totale norske klimagassutslippene og påvirker flere miljøparameter som arealbruk, bruk av ferskvann og havområder, biologisk mangfold mm. Utvalget foreslår flere punkter som skal sørge for at politikken for matsystemet trekker i samme retning som klimapolitikken. Akershus fylkeskommune støtter anbefalingene. Fylkeskommunen støtter også utvalgets vurdering om at kunnskapen om utslipp av klimagasser fra det norske matsystemet må videreutvikles. Dette gjelder blant annet hvordan konsum, og organisering av distribusjon, grossistledd, videreforedling og primærproduksjon påvirker utslipp av klimagasser i de ulike leddene. Dette må sees i sammenheng med virkemidlene og innretning av incentivene for jordbruksnæringen, samt verdikjeden fra produsent til forbruker. Transport og mobilitet Nullutslippsløsninger i lavutslippssamfunnet bør ikke begrenses til el. Den største utslippssektoren i Akershus er veitrafikk, og det er i denne sektoren de største kuttene må gjøres. Utslippene fra denne sektoren viser en svak nedgang, hovedsakelig på grunn av elektrifisering av personbiler, men det er behov for større og raskere kutt for å kunne nå klimamålet. I utvalgets rapport defineres nullutslipp som el og hydrogen. Likevel forutsetter utvalget at veitrafikken er hel-elektrifisert innen 2050 og påpeker at: «utviklingen av transportsystemet reduserer samlet energibruk på transport. Dette tilsier at det bør satses på direkte elektrifisering så langt som mulig, og ikke energikrevende drivstoff som hydrogen eller biodrivstoff. Disse bør forbeholdes transport som ikke lett kan elektrifiseres, som langtransport til sjøs.» Akershus fylkeskommune er uenige i denne vurderingen, og mener at både hydrogen og biogass er en del av fremtidens drivstoffmiks, spesielt når det gjelder tungtransport. I tråd med mål om sirkulær økonomi og effektiv ressursutnyttelse, kan produksjon av biogass basert på avfall til drivstoff formål, være en like viktig prioritering. Akershus fylkeskommune er enig med utvalget i at biogass og biomasse er en begrenset ressurs, men i dag utnytter vi kun en liten andel av de ressursene vi har tilgjengelig. Biogassen, som vi i dag kan produsere med like god klimaeffekt som el og hydrogen, bør derfor prioriteres på lik linje som el og hydrogen, slik at vi på best mulig måte utnytter alle de ressursene vi har i Norge. Hydrogen blir sett på som lite energieffektivt, men for å avkarbonisere tungtransporten trenger vi både batterielektriske lastebiler og hydrogenlastebiler. Hydrogenlastebilene har noen viktige fortrinn som gjør at transportbransjen etterspør også disse. Det er blant annet større nyttelast, lengre rekkevidde, kortere fylletid og med dette også større fleksibilitet for brukeren. I tillegg til segmentet lastebiler, er hydrogen også aktuelt til anleggsmaskiner, busser og personbiler. I Oslo kjører 40-50 taxier på hydrogen. Tilstrekkelig utbygging av infrastruktur for fossilfrie drivstoff er avgjørende for å nå klimamålene i transportsektoren. Det er også nødvendig å klargjøre på hvilke områder det er behov for offentlig virkemiddelbruk. Utviklingen av infrastrukturen for elbiler er i stor grad markedsdrevet, men dette gjelder i mindre grad for hydrogen og biogass. Etablering av fylle- og ladeinfrastruktur, som setter flere i stand til å bytte til fossilfri transport, har dermed en direkte påvirkning på måloppnåelse for fylkeskommunens klimapolitikk. Mangelen på infrastruktur er av transportbransjen pekt på som en barriere for omstillingen til utslippsfri transport. Flere aktører ønsker å etablere hydrogenstasjoner i Norge, men det mangler en tydelig prioritering fra myndighetens side for at det skal bli mulig. Kombinasjonen el og hydrogen kan være fordelaktig for å utnytte kapasiteten og utjevne effektbehovet, og dermed gi mindre behov for nettutbygging. Nettselskapene har varslet at de vil kunne få problemer med å tilby den nødvendige kapasiteten der det er behov. Dette er også relevant for transportsektoren. Her bør man se på infrastruktur for lading og hydrogen i sammenheng. Effektbehovet er stort ved samtidig lading av mange elektriske lastebiler. Her kan hydrogen gi et fortrinn med lavere effektbehov og produksjon over hele døgnet.  Fylkeskommunen støtter forslaget om bedre utnyttelse av eksisterende infrastruktur. Fylkesrådet har i sin politiske plattform prioritert vedlikehold av fylkesveier som ett av sine viktigste satsningsområder innen samferdsel. Rammeverket UFF støttes ved å ha fokus på å få flere trafikanter over på kollektiv, sykkel og gange. Forslaget om et bredere kunnskapsgrunnlag rundt mobilitet er dermed viktig for å kunne planlegge for de fremtidige transportmønstre, og ikke etter dagens behov. Fremover bør kunnskapsgrunnlaget om transport og mobilitet utvides til også å inkludere hva som driver etterspørsel etter mobilitet, hva folk ønsker å bruke reisetid til, preferanser for ulike transportformer og hvordan ulike transportformer kan legge til rette for ønsket bruk av tiden på reise. Fylkeskommunen støtter utvalgets anbefaling om et bredere syn på Nasjonal transportplan. En nasjonal mobilitetsplan som i større grad må ta med seg perspektivene til gang og sykkel kan være med på å ta fokus bort fra bilen som premissetter.   Økonomisk aktivitet, velferd og sirkulærøkonomi Bioøkonomi bør være en del av omstillingen til en sirkulær økonomi. 7  Bioøkonomi er ikke nevnt i rapporten til utvalget. Omstilling til en sirkulær økonomi sikrer effektiv bruk av ressurser og redusert forbruk, men det er samtidig nødvendig å erstatte bruk av fossile ressurser med biobaserte ressurser for å redusere det totale klimafotavtrykket. Bruk av tre i bygg, i stedet for betong, er et godt eksempel på dette. Kunstgressbaner er et annet eksempel. Viken fylkeskommune vedtok høsten 2021 at kunstgressbaner med løst plastholdig ifyll ikke skulle prioriteres ved fordeling av tilskudd til anlegg for idrett og fysisk aktivitet. Dette ble gjort gjeldende for baner med byggestart etter 01.01.23. Dette vedtaket er forlenget inn i Akershus frem til det eventuelt foreligger et nytt vedtak. Etter Vikens vedtak har også EU vedtatt et forbud mot omsetning av løst plastholdig ifyll med virkning fra 2031.  Det må stimuleres til innovasjon for å utvikle produkter uten plast som gir tilsvarende spillegenskaper.  Innovasjon, omstilling og næringsstruktur  Klima- og næringspolitikk må trekke i samme retning samtidig som næringspolitikken må være fleksibel for å løse andre samfunnsutfordringer. NOU 25 omtaler viktigheten av innovasjon og omstilling for å kutte klimagassutslipp. Det foreslås en rekke tiltak som skal sikre innovasjon og omstilling gjennom en ambisiøs klimapolitikk, som skal redusere usikkerhet og gi private aktører forutsigbarhet og insentiver til klimavennlige og lønnsomme investeringer. Akershus fylkeskommune støtter i hovedsak anbefalingene. Vi ønsker også å vektlegge hvor viktig det er at klima- og næringspolitikk trekker i samme retning. Næringspolitikken må være fleksibel og tilrettelagt – også for andre samfunnsutfordringer som skal løses. Veivalg og virkemidler Behov for bedre datagrunnlag, statistikk og indikatorer som også sammenfaller med EUs verktøy. Fylkeskommunen støtter utvalgets anbefaling om at kunnskapsgrunnlaget, beregninger og statistikk om forbruksbaserte utslipp og sirkulær økonomi bør styrkes og utvikles. Akershus fylkeskommune støtter også utvalgets forslag om å utarbeide klimamål for utslipp og opptak fra skog- og arealbrukssektoren. Nasjonale mål om forbruk, energi og mål for areal- og skogbrukssektoren må imidlertid kunne følges opp på lokalt og regionalt nivå. Det vil være behov for å styrke og utvikle datagrunnlag, statistikk og felles indikatorer som kan brukes av kommuner og fylkeskommuner. Oppdatering i datagrunnlag bør komme årlig.  Akershus fylkeskommune mener at EU har flere verktøy for kommuner og fylkeskommuner som er lite tilgjengelig for norske aktører per dags dato. Det finnes ikke offisiell norsk energistatistikk fordelt på kommunenivå, og den norske kommunefordelte klimastatistikken skiller seg på flere områder fra kommunefordelt klimastatistikk som brukes i EU. Organisering for klimaomstilling Fylkeskommunen er motivert til å utvikle sin samfunnsutviklerrolle i klimaomstillingen og stiller seg positiv til å ta en sentral rolle i utvalgets forslag om å etablere kompetansesenter eller omstillingsregioner. Utvalget anbefaler at kommunene bør får et tydelig og lovfestet ansvar for å bidra i omstillingen til et lavutslippssamfunn, og staten må legge til rette for at kommuner kan føre en ambisiøs klimapolitikk. Fylkeskommunen støtter dette, men savner et større fokus på rollen fylkeskommunen har i utvalgets vurderinger. Akershus fylkeskommunen stiller seg positive til å ta en rolle i utvalgets forslag om å etablere kompetansesentre for kommunene, eller bli en omstillingsregion, for å styrke kompetansen innen, eksempelvis, arealforvaltning, sirkulærøkonomi og energieffektivisering i kommunene og bidra til omstillingsarbeidet i distriktskommuner. Fylkeskommunen har imidlertid et potensiale og mulighet til å ta en større og bredere rolle i klimaomstillingen enn det som vises i eksemplene utvalget trekker frem. Gjennom rollene som samfunnsutvikler har også fylkeskommunene stort handlingsrom som kan utnyttes, ved å 1) gi strategisk retning til samfunnsutviklingen 2) mobilisere privat sektor, kulturliv og lokalsamfunn, og 3) samordne, koordinere offentlig innsats og virkemiddelbruk. Å bygge kapasitet, kultur og kompetanse for helhetlig virkemiddelbruk, felles innsats og samarbeid på tvers av fag, sektorer og forvaltningsnivå er en viktig rolle fylkeskommunen har og som er helt sentralt for å lykkes i omstillingen til lavutslippssamfunnet. Medvirkning og eierskap til lavutslippssamfunnet er viktige områder som bør få mer oppmerksomhet hvis vi skal lykkes. Akershus fylkeskommune berømmer utvalget for å gi god plass i rapporten til medvirkning og deltakelse i omstillingsprosessen til et lavutslippssamfunn. God kommunikasjon til alle deler av befolkningen er avgjørende for å få med alle innbyggerne i omstillingsprosessen. Fylkeskommunen er enige i at kommuner og fylkeskommuner er gode testarenaer for nye medvirkningsprosesser og at det bør tilrettelegge bedre for eksperimentering og læring for eksempel ved at virkemidler innføres gradvis eller i ulike områder/for ulike grupper på ulike tidspunkt. Kultur og frivillighet kan nå ut til folk på måter andre virkemidler ikke kan. Kunstnere, museer og frivillige organisasjoner kan skape arenaer for å skape forståelse og oppslutning om klima og natur. Det er også viktig at det nasjonale virkemiddelapparatet støtter forskning på dette feltet. Her vil vi gjerne trekke frem FME Include som har et slikt fokus og hvor Akershus fylkeskommune er partner. Kommunene og fylkeskommunene må tilføres ressurser og kunnskap for å kunne gjennomføre og evaluere klimapolitikken. For å løse problemstillinger rundt nedbygging av natur og reduksjon av klimagassutslipp, har kommunene våre en nøkkelrolle. Kommunene må gis nødvendige ressurser både finansielt og 9 personalmessig for å klare den jobben og lovverket som plan- og bygningsloven må styrkes for å oppnå klimamål og mål i naturavtalen. Fylkeskommunen anbefaler at MIK programmet (miljøvern i kommunene) på 90-tallet blir vurdert gjenopptatt for å sikre dedikerte personalressurser for å følge opp klima- og miljøpolitikk i hver enkelt kommune. Videre støtter fylkeskommunen utvalgets vurdering om at Klimasats, som et finansielt virkemiddel for å iverksette lokale klimatiltak, fortsetter som en fast post på statsbudsjettet. Utvalget foreslår også «å endre kommuneloven slik at det blir lovpålagt å utarbeide og vedta klimamål med en tilhørende plan med tiltak for å kutte utslipp og øke opptak i tråd med målet, og et klimabudsjett som gjelder utslipp innenfor kommunens geografiske område» samtidig som de anbefaler å innføres et enhetlig måle- og rapporteringssystem for kommuners klimaarbeid. Fylkeskommunen støtter dette og anbefaler at også fylkeskommuner bør inkluderes i et eventuelt rapporteringssystem og blir tildelt en koordineringsrolle for sine kommuner. Dette kravet bør følges opp med ressurser til kommunene/fylkeskommunene og omforente verktøy for at dette skal bli gjennomført.",20.02.2024,Fylkeskommune
Aurskog-Høland kommune,"Høringsinnspill - Offentlig høring av NOU 2023:25 Omstilling til lavutslipp - Veivalg for klimapolitikken mot 2050  Det vises til invitasjon til å komme med høringsinnspill til Klimautvalgets utredning om omstilling til lavutslippssamfunnet. Høringsfristen ble utsatt til 28. februar 2024, og Aurskog-Høland kommune fikk bekreftet at pga. formannskapsmøtet akkurat den 28. februar kunne vi sende inn vårt høringsinnspill på skuddårsdagen.  Formannskapet behandlet utredningen i møte 28. februar 2024 (sak 30/24). Kommunedirektørens saksframlegg og forslag ble enstemmig vedtatt, og er vedlagt.  Aurskog-Høland kommune ønsker å komme med følgende høringsinnspill til utredningen om omstilling til lavutslippssamfunnet:  Generelt Aurskog-Høland kommune støtter utredningen som Klimautvalget har gjort, og tar NOU 2023:25 med som veiledning i kommuneplanprosessen.  Aurskog-Høland kommune ønsker å understreke at Klimautvalgets rapport er et helhetlig, omfattende og grundig dokument som analyserer alle aspekter som gjelder omstilling av samfunnet. Det er et informativt og pedagogisk godt dokument.  Grunnlag for stortingsmelding(er) og veiledning for samfunnsplanlegging NOU Omstilling til lavutslipp – Veivalg for klimapolitikken mot 2050 beskriver situasjonen og fremtidsbildet, samt hva som må til for å nå målene på en lettfattelig og pedagogisk måte. Det er Aurskog-Høland kommune sin vurdering at denne NOU er et godt underlag for stortingsmelding(er) og veiledninger for stat og fylkeskommuner/kommuner. Kommunene spesielt har ansvar og rolle innen omstilling av energisystemet og forvaltning av arealer/natur. Det er særs viktig at det sikres et godt samspill mellom stat og kommuner, og at kunnskapsgrunnlaget særlig knyttet til energibehov i framtiden og verdien av natur og kostnadene ved endret arealbruk avklares.  Forhold til kommunale klimaplaner Aurskog-Høland kommunes egen klimaplan har og har hatt ambisiøse, men konkrete mål knyttet til både kommunen som virksomhet og samfunnet Aurskog-Høland. Sju satsingsområder er presisert og disse er direkte knyttet til kommunale tjenesteområder.  I klimaplanen til Aurskog-Høland kommune er det understreket viktigheten av skog og grønne arealer for lagring og opptak av karbon, samt at utslipp av klimagasser må reduseres og samfunnet må tilpasses et endret klima. I tillegg til at det er avgjørende med en omstilling av hvordan vi bruker energi, som innebærer endret bruk av elektrisitet, satsing på ENØK og lokal fornybar energi har vært hovedtemaer. Utvelgelse av tiltak har blitt gjort ut fra kunnskapsgrunnlag basert på FNs klimapanel, som oppsummert til hjelp for kommunene av Miljødirektoratet. Det er satt i gang flere arbeider er i gang knyttet til bærekraftig areal- og naturressursforvaltning og energiforvaltning, både praktiske og konkrete samt FoU-arbeider. Det er interessant og tilfredsstillende at en så helhetlig og omfattende NOU som det Klimautvalget har lagt fram støtter opp under og viser en retning vi allerede har staket ut for et moderne og framtidsrettet samfunn. Naturressurskommuner har ansvar og kan ta posisjon Denne NOU understreker spesielt at naturressursene er viktige og helt avgjørende, og hvorfor og hvordan kommunene med mye naturressurser må forvalte disse bærekraftig. Som en av de absolutt største natur- og landbrukskommunene har Aurskog-Høland et ansvar og en rolle å spille i regionen og for landet hva angår bærekraftig utvikling. Naturressurskommuner blir tydelig veiledet om at de har en unik mulighet til å verdisette arealer og kostnadsberegne endret arealbruk, slik at de kan ta bevisste og bærekraftige valg for framtiden. Kommunene kan drive forvaltning i praksis slik at man kan gå foran som et godt eksempel for andre og hjelpe regionen og landet med å sikre opptak av karbon, lagring av karbon og produsere fornybar energi. Dette betinger at vi har et solid kunnskapsgrunnlag om naturen, og at vi ikke tar for raske beslutninger om arealbruksendringer. Det er helt nødvendig at kommuner med store naturressurser tar vare på og forvalter disse riktig. Ved å ta vare på skogen og de grønne arealene sikrer vi lagring og opptak av karbon, og ved å legge til rette for produksjon av fornybar energi sikrer vi reduksjon i utslipp av klimagasser. Det er hvordan vi forvalter naturressursene, og i første rekke arealene i sammenheng med energiforvaltning, som er den største utfordringen i tiden framover – samt problemstillinger knyttet til dette. Arealbruk i dag og planlagt Når vi ser på den gjeldende arealdelen i kommuneplanen til Aurskog-Høland ser vi mye LNFR- areal og noe areal som er vernet etter naturvernformål. Disse arealene er verdifulle nå og for framtiden, ikke minst fordi det er disse arealene som både lagrer og binder karbon samt gir oss flere andre økosystemtjenester. Bærekraftig arealforvaltning er allerede understreket som særlig i gjeldende klimaplan, og kommunen har tatt initiativ og samarbeider med næringsliv og FoU-miljøer både lokalt og nasjonalt spesielt knyttet til våtmark og myr. I de siste par tiårene fram til 2050 kan Aurskog-Høland kommune ytterligere styrke sin posisjon innen framtidens arealforvaltning, vise vei og være en del av løsningen for å tilrettelegge for forvaltning av ressurser i kretsløp. Arealer er en begrenset ressurs. Fornybar energi er en betingelse for framtidens lavutslippssamfunn. Produksjon av fornybar energi betinger bruk av arealer. Arealbruk til produksjon av fornybar energi trenger ikke å ødelegge verdifull natur. Totalt er Aurskog-Høland kommune 1 144 km2. Dette arealet brukes til i stor grad veier og annen infrastruktur for kommunikasjon, boliger, næringsbygg og fritidsbebyggelse (figur 1). Mer om arealbruk, og indikatorer, finnes her (Arealbruk i din kommune – SSB).  Figur 1: Statistikk over hva vi har bebygd arealene med i Aurskog-Høland og hva de ubebygde arealene består av (kilde: SSB).  Videre er det viktig å ha et samlet bilde over hva som er vedtatt utbygd. Samlet for hele landet har NINA (Norsk institutt for naturforskning) analysert hva som er planlagt utbyggingsareal etter plan- og bygningslovverket (nedbygging av areal vedtatt av annet lovverk er ikke med, eksempelvis vindkraft- og solkraftverk). I Aurskog-Høland som i andre kommuner er det utbygging av fritidsbebyggelse som båndlegger areal framover (figur 2).  Figur 2: Oversikt over planlagt utbyggingsareal i Aurskog-Høland – ikke utbygget ennå men planlagt (kilde: NINA-rapport 2310).  Energisystem og hvordan energien brukes til i dag og i framtiden NOU´n om omstilling til lavutslippssamfunnet viser tydelig at en omstilling av energisystemet er helt nødvendig for å nå målene om lavutslippssamfunn. En omstilling av energisystemet må imidlertid ikke gå på bekostning av naturen, og å redusere mulighetene for å lagre og binde karbon samt ta vare på naturmangfoldet (arter og økosystemer). Det snakkes mye om kraft og kraftproduksjon, men det er det helhetlige energisystemet som er viktig. Dagens energiforbruk og framtidens energibehov bør analyseres på ulike nivåer, i kommunen som helhet, i tettsteder og for ulike sektorer. Med bakgrunn i disse analysene kan det energieffektiviseringen intensiveres (fortsatt et betydelige potensial i ENØK), areal til produksjon av fornybar energi avsettes (der intakt natur ikke blir eller i liten grad blir skadelidende). I tillegg er det et betydelig potensial i å utnytte energien i jord- og berggrunn, samt fra avfall- og avløpsindustri og skogbruk. Det er også arealer som allerede er tatt i bruk som er brukbare til produksjon av fornybar solkraft (eksempelvis tak, vegger, asfalterte flater). Aurskog-Høland kommune er i ferd med å framskaffe kunnskapsgrunnlag knyttet til å være med på å omstille energisystemet. Dette er et stort arbeid, og noe staten må være med i enda tydeligere grad å framskaffe. Hva energibehovet er og realistiske og troverdige framskrivninger er viktig, på nasjonalt, regionalt og lokalt nivå. Å legge til rette for et samfunn der kretsløp (sirkulæritet) er en grunnleggende forutsetning for all ressursforvaltning, er avgjørende. Se illustrasjon som viser et enkelt eksempel på akkurat dette. I energiforvaltningen kan vi ikke kun fokusere på elektrisitet (kraft), men vi må rigge for alle energikilder og -bærere og etablere sirkulære løsninger i samfunnet (figur 3). Figur 3: Eksempel på at man enkelt kan få gjort like mye i kretsløpssamfunn men med mindre energibruk og uten behov for energi fra fossile ressurser (kilde: Østfold fylkeskommune/Klima Østfold). På regionalt og lokalt nivå har vi oversikt over hva slags energibærere vi bruker til hva, se figur 4 nedenfor. Aurskog-Høland kommune arbeider sammen med bl.a. Akershus fylkeskommune for å forbedre kunnskapsgrunnlaget for hva energibehovet er i framtiden og hva slags energi og energibærere vi kan erstatte oljeprodukter (fossilt) med. Enkelt sagt for Aurskog-Høland sin del må all bruk av oljeprodukter fases ut, og en del av elektrisiteten vi bruker må brukes til annet enn oppvarming. Figur 4: Energibalanse etter forbrukergrupper (2021) i Aurskog-Høland (kilde: SSB/Akershus fylkeskommune). Lokalt for Aurskog-Høland ser vi av utviklingen innen energiforbruket at det har gått noe opp totalt sett, og at for forbruk av elektrisitet har gått opp. Forbruket av oljeprodukter går ned. Dette er en ønsket trend. Kommunen er med i flere arbeider sammen med nettselskap, fylkeskommuner og FoU-aktører som sammen gir kunnskapsgrunnlag for framtidens energisystem. Et kunnskapsgrunnlag som Aurskog-Høland kommune ønsker å bruke til å avklare arealbruk til produksjon av fornybar energi. Hvordan kan NOU 2023:25 brukes? Med de naturgitte forutsetningene Aurskog-Høland har, med NOU 2023:25 Omstilling til lavutslipp – Veivalg for klimapolitikken mot 2050 som viktig utgangspunkt og veiledning i samfunnsplanleggingen videre, samt med den kunnskapen vi har og vil skaffe oss lokalt om naturressursenes verdi, kostnadene ved endret arealbruk og energiforbruk og -behov, kan Aurskog-Høland kommune ta ansvar og rolle i framtidens areal- og naturressursforvaltning. Vi kan vise hvordan vi både kan sikre lagring og opptak av karbon, og samtidig produsere fornybar energi. Aurskog-Høland kan vise vei for Norges kommuner i bærekraftig naturforvaltning, og samtidig være med å produsere fornybar energi. På den måten kan Aurskog-Høland kommune være den moderne og framtidsrettede kommunen vi ønsker å være, for å skape og legge til rette for et godt sted å bo, leve og arbeide. Det betinger at vi setter verdi på intakt natur, kostnadsberegner effektene av endret arealbruk og tar i bruk allerede brukte arealer mer effektivt og bedre.  Vedlegg: - Saksfremlegg_Høring – NOU 2023:25 Omstilling til lavutslipp – Veivalg for klimapolitikken mot 2050 - Vedlegg til saksfremlegget (saksopplysninger) Vedlegg: 23_04295-3 Saksopplysninger_Høring NOU 2023_25 Omstilling til lavutslipp 23_04295-3 Saksfremlegg_Høring NOU 2023_25_Omstilling til lavutslipp   Høring – NOU 2023:25 Omstilling til lavutslipp – Veivalg for klimapolitikken mot 2050  Kommunedirektørens innstilling: Aurskog-Høland kommune sender høringsuttalelse som støtterutredningen som Klimautvalget har gjort, og tar NOU 2023:25 med som veiledning i kommuneplanprosessen. Saksframlegget vedlegges høringsuttalelsen.  Vedlegg: - Høringsdokumenter finnes her. - Utfyllende saksopplysninger  Andre saksdokumenter (ikke vedlagt): Aurskog-Høland kommunes høringsinnspill til NOU 2023:3 Mer av alt – raskere her (sak 23/00865).  Saksopplysninger: Klima- og miljødepartementet sender på høring Klimautvalgets NOU 2023:25 Omstilling til lavutslipp – Veivalg for klimapolitikken mot 2050, med frist for innspill og kommentarer innen 31. januar 2024. Aurskog- Høland kommune med flere har forespurt og fått utsatt frist for tilbakemeldinger til 29. februar.  Kommunedirektøren har forberedt behandlingen av NOU 2023:25 med bakgrunn i hva vi har av grunnlag og rammer i egen kommunal klimaplan (inkl. energi), samt behandlingen vi hadde i februar 2023 av Energikommisjonens NOU 2023:3 - Mer av alt raskere. Sistnevnte NOU handler om energi, mens denne NOU er helhetlig og handler om omstilling av alle sektorer i samfunnet der energi er en viktig del.  Relevante bestemmelser: - Lov om klimamål (klimaloven), LOV-2021-06.18.129  Vurderinger: Generelle betraktninger Aurskog-Høland kommune ønsker å understreke at Klimautvalgets rapport er et helhetlig, omfattende og grundig dokument som analyserer alle aspekter som gjelder omstilling av samfunnet. Det er et informativt og pedagogisk godt dokument. Grunnlag for stortingsmelding(er) og veiledning for samfunnsplanlegging NOU Omstilling til lavutslipp – Veivalg for klimapolitikken mot 2050 beskriver situasjonen og fremtidsbildet, samt hva som må til for å nå målene på en lettfattelig og pedagogisk måte. Det er Aurskog-Høland kommune sin vurdering at denne NOU er et godt underlag for stortingsmelding(er) og veiledninger for stat og fylkeskommuner/kommuner. Kommunene spesielt har ansvar og rolle innen omstilling av energisystemet og forvaltning av arealer/natur. Det er særs viktig at det sikres et godt samspill mellom stat og kommuner, og at kunnskapsgrunnlaget særlig knyttet til energibehov i framtiden og verdien av natur og kostnadene ved endret arealbruk avklares. Forhold til kommunale klimaplaner Aurskog-Høland kommunes egen klimaplan har og har hatt ambisiøse, men konkrete mål knyttet til både kommunen som virksomhet og samfunnet Aurskog-Høland. Sju satsingsområder er presisert og disse er direkte knyttet til kommunale tjenesteområder. I klimaplanen til Aurskog-Høland kommune er det understreket viktigheten av skog og grønne arealer for lagring og opptak av karbon, samt at utslipp av klimagasser må reduseres og samfunnet må tilpasses et endret klima. I tillegg til at det er avgjørende med en omstilling av hvordan vi bruker energi, som innebærer endret bruk av elektrisitet, satsing på ENØK og lokal fornybar energi har vært hovedtemaer. Utvelgelse av tiltak har blitt gjort ut fra kunnskapsgrunnlag basert på FNs klimapanel, som oppsummert til hjelp for kommunene av Miljødirektoratet. Det er satt i gang flere arbeider er i gang knyttet til bærekraftig areal- og naturressursforvaltning og energiforvaltning, både praktiske og konkrete samt FoU-arbeider. Det er interessant og tilfredsstillende at en så helhetlig og omfattende NOU som det Klimautvalget har lagt fram støtter opp under og viser en retning vi allerede har staket ut for et moderne og framtidsrettet samfunn.  Naturressurskommuner har ansvar og kan ta posisjon Denne NOU understreker spesielt at naturressursene er viktige og helt avgjørende, og hvorfor og hvordan kommunene med mye naturressurser må forvalte disse bærekraftig. Som en av de absolutt største natur- og landbrukskommunene har Aurskog-Høland et ansvar og en rolle å spille i regionen og for landet hva angår bærekraftig utvikling. Naturressurskommuner blir tydelig veiledet om at de har en unik mulighet til å verdisette arealer og kostnadsberegne endret arealbruk, slik at de kan ta bevisste og bærekraftige valg for framtiden. Kommunene kan drive forvaltning i praksis slik at man kan gå foran som et godt eksempel for andre og hjelpe regionen og landet med å sikre opptak av karbon, lagring av karbon og produsere fornybar energi. Dette betinger at vi har et solid kunnskapsgrunnlag om naturen, og at vi ikke tar for raske beslutninger om arealbruksendringer. Det er helt nødvendig at kommuner med store naturressurser tar vare på og forvalter disse riktig. Ved å ta vare på skogen og de grønne arealene sikrer vi lagring og opptak av karbon, og ved å legge til rette for produksjon av fornybar energi sikrer vi reduksjon i utslipp av klimagasser. Det er hvordan vi forvalter naturressursene, og i første rekke arealene i sammenheng med energiforvaltning, som er den største utfordringen i tiden framover – samt problemstillinger knyttet til dette. Arealbruk i dag og planlagt Når vi ser på den gjeldende arealdelen i kommuneplanen til Aurskog-Høland ser vi mye LNFR-areal og noe areal som er vernet etter naturvernformål. Disse arealene er verdifulle nå og for framtiden, ikke minst fordi det er disse arealene som både lagrer og binder karbon samt gir oss flere andre økosystemtjenester. Bærekraftig arealforvaltning er allerede understreket som særlig i gjeldende klimaplan, og kommunen har tatt initiativ og samarbeider med næringsliv og FoU-miljøer både lokalt og nasjonalt spesielt knyttet til våtmark og myr. I de siste par tiårene fram til 2050 kan Aurskog-Høland kommune ytterligere styrke sin posisjon innen framtidens arealforvaltning, vise vei og være en del av løsningen for å tilrettelegge for forvaltning av ressurser i kretsløp. Arealer er en begrenset ressurs. Fornybar energi er en betingelse for framtidens lavutslippssamfunn. Produksjon av fornybar energi betinger bruk av arealer. Arealbruk til produksjon av fornybar energi trenger ikke å ødelegge verdifull natur. Totalt er Aurskog-Høland kommune 1 144 km2. Dette arealet brukes til i stor grad veier og annen infrastruktur for kommunikasjon, boliger, næringsbygg og fritidsbebyggelse (figur 1). Mer om arealbruk, og indikatorer, finnes her ( Arealbruk i din kommune – SSB ). Figur 1: Statistikk over hva vi har bebygd arealene med i Aurskog-Høland og hva de ubebygde arealene består av (kilde: SSB). Videre er det viktig å ha et samlet bilde over hva som er vedtatt utbygd. Samlet for hele landet har NINA (Norsk institutt for naturforskning) analysert hva som er planlagt utbyggingsareal etter plan- og bygningslovverket (nedbygging av areal vedtatt av annet lovverk er ikke med, eksempelvis vindkraft- og solkraftverk). I Aurskog-Høland som i andre kommuner er det utbygging av fritidsbebyggelse som båndlegger areal framover (figur 2). Figur 2: Oversikt over planlagt utbyggingsareal i Aurskog-Høland – ikke utbygget ennå men planlagt (kilde: NINA- rapport 2310). Energisystem og hvordan energien brukes til i dag og i framtiden NOU´n om omstilling til lavutslippssamfunnet viser tydelig at en omstilling av energisystemet er helt nødvendig for å nå målene om lavutslippssamfunn. En omstilling av energisystemet må imidlertid ikke gå 4 på bekostning av naturen, og å redusere mulighetene for å lagre og binde karbon samt ta vare på naturmangfoldet (arter og økosystemer). Det snakkes mye om kraft og kraftproduksjon, men det er det helhetlige energisystemet som er viktig. Dagens energiforbruk og framtidens energibehov bør analyseres på ulike nivåer, i kommunen som helhet, i tettsteder og for ulike sektorer. Med bakgrunn i disse analysene kan det energieffektiviseringen intensiveres (fortsatt et betydelige potensial i ENØK), areal til produksjon av fornybar energi avsettes (der intakt natur ikke blir eller i liten grad blir skadelidende). I tillegg er det et betydelig potensial i å utnytte energien i jord- og berggrunn, samt fra avfall- og avløpsindustri og skogbruk. Det er også arealer som allerede er tatt i bruk som er brukbare til produksjon av fornybar solkraft (eksempelvis tak, vegger, asfalterte flater). Aurskog- Høland kommune er i ferd med å framskaffe kunnskapsgrunnlag knyttet til å være med på å omstille energisystemet. Dette er et stort arbeid, og noe staten må være med i enda tydeligere grad å framskaffe. Hva energibehovet er og realistiske og troverdige framskrivninger er viktig, på nasjonalt, regionalt og lokalt nivå.  Å legge til rette for et samfunn der kretsløp (sirkulæritet) er en grunnleggende forutsetning for all ressursforvaltning, er avgjørende. Se illustrasjon som viser et enkelt eksempel på akkurat dette. I energiforvaltningen kan vi ikke kun fokusere på elektrisitet (kraft), men vi må rigge for alle energikilder og - bærere og etablere sirkulære løsninger i samfunnet (figur 3).  Figur 3: Eksempel på at man enkelt kan få gjort like mye i kretsløpssamfunn men med mindre energibruk og uten behov for energi fra fossile ressurser (kilde: Østfold fylkeskommune/Klima Østfold).  På regionalt og lokalt nivå har vi oversikt over hva slags energibærere vi bruker til hva, se figur 4 nedenfor. Aurskog-Høland kommune arbeider sammen med bl.a. Akershus fylkeskommune for å forbedre kunnskapsgrunnlaget for hva energibehovet er i framtiden og hva slags energi og energibærere vi kan erstatte oljeprodukter (fossilt) med. Enkelt sagt for Aurskog-Høland sin del må all bruk av oljeprodukter fases ut, og en del av elektrisiteten vi bruker må brukes til annet enn oppvarming.  Figur 4: Energibalanse etter forbrukergrupper (2021) i Aurskog-Høland (kilde: SSB/Akershus fylkeskommune).  Lokalt for Aurskog-Høland ser vi av utviklingen innen energiforbruket at det har gått noe opp totalt sett, og at for forbruk av elektrisitet har gått opp. Forbruket av oljeprodukter går ned. Dette er en ønsket trend. Kommunen er med i flere arbeider sammen med nettselskap, fylkeskommuner og FoU-aktører som sammen gir kunnskapsgrunnlag for framtidens energisystem. Et kunnskapsgrunnlag som Aurskog-Høland kommune ønsker å bruke til å avklare arealbruk til produksjon av fornybar energi.  Hvordan kan NOU 2023:25 brukes? Med de naturgitte forutsetningene Aurskog-Høland har, med NOU 2023:25 Omstilling til lavutslipp – Veivalg for klimapolitikken mot 2050 som viktig utgangspunkt og veiledning i samfunnsplanleggingen videre, samt med den kunnskapen vi har og vil skaffe oss lokalt om naturressursenes verdi, kostnadene ved endret arealbruk og energiforbruk og -behov, kan Aurskog-Høland kommune ta ansvar og rolle i framtidens areal- og naturressursforvaltning. Vi kan vise hvordan vi både kan sikre lagring og opptak av karbon, og samtidig produsere fornybar energi.  Aurskog-Høland kan vise vei for Norges kommuner i bærekraftig naturforvaltning, og samtidig være med å produsere fornybar energi. På den måten kan Aurskog-Høland kommune være den moderne og framtidsrettede kommunen vi ønsker å være, for å skape og legge til rette for et godt sted å bo, leve og arbeide. Det betinger at vi setter verdi på intakt natur, kostnadsberegner effektene av endret arealbruk og tar i bruk allerede brukte arealer mer effektivt og bedre.  Økonomiske vurderinger: Omstilling av samfunnet til lavutslipp og basert på kretsløpstankegang vil koste, men det vil også gi besparelser. NOU 2023:25 vil være underlag for stortingsmelding om temaet. NOU´n det her er snakk om er både et verktøy og beslutningsgrunnlag, og kan brukes som et verktøy og veiledning i samfunnsplanleggingen. Dette vil i seg selv ikke koste noe.  Miljømessige konsekvenser: Ikke aktuelt.  Konsekvenser for barn og unge: Å legge til rette for et samfunn med lavt klimagassutslipp, som er tilpasset klimaendringene og tar vare på natur er kun positivt for oppvoksende og kommende generasjoner.  Alternativer og konsekvenser: Ikke aktuelt.  Konklusjon: Aurskog-Høland kommune sender høringsuttalelse som gir en støtte til utredningen som Klimautvalget har gjort, og tar NOU 2023:25 med seg som veiledning i kommuneplanprosessen. Saksframlegget vedlegges høringsuttalelsen.  Saksopplysninger (utfyllende) – Høring NOU 2023:25 Omstilling til lavutslippssamfunnet 20 50  Aurskog -Høland kommune er i startfasen av rullering av kommuneplanen. Hva slags samfunn vi skal ha i 2050 vil vi kunne legge forutsetningene for i ny kommuneplan. Hvordan Aurskog -Høland skal ta ansvar og posisjon innen spesielt areal - og naturressursforval tning (inkl. fornybar energi), er grunnleggende problemstillinger. Klimautvalgets NOU 2023:25 gir en helhetlig og pedagogisk framstilling av bakgrunnen for, situasjonen i dag og konkret veiledning for muligheter og endringer i samtlige sektorer. Norges klimalov har et overordna formål om lavutslippssamfunn innen 2050, noe som betyr at klimagassutslippene må reduseres med 90 -95 % jamført med utslippsnivået i 1990.  Lavutslippsstrategien til Norge (vedlegg i Prop. 1 S 2019 -2020) skisserer følgende fire hovedtrekk for lavutslippssamfunnet i 2050: - Et samfunn med lave utslipp i alle sektorer - Areal, skog og ressurser blir forvalta på en bærekraftig måte som legger til rette for høyt opptak og lave utslipp. Våre arealer lagrer karbon og forsyner oss med materialer, mat og energi - Et grønt næringsliv med lave utslipp av klimagasser - Byer og lokalsamfunn legger til rette for lave klimagassutslipp og gode levekår for innbyggerne  I august 2021 ble det oppnevnt et Klimautvalg for å, med bakgrunn i lavutslippsstrategien, gjøre en helhetlig utredning av hvilke veivalg Norge står ovenfor for å nå målet om å bli et lavutslippssamfunn innen 2050 slik klimaloven fastsetter.  I oktober 2023 la et enstemmig utvalg fram NOU 2023:25 Omstilling til lavutslipp – Veivalg for klimapolitikken mot 2050 . Selve lanseringen av NOU´n kan sees her (utvalgsleders presentasjon starter 25:35 ut i filmen, og er en grundig og lettfattelig gjennomgang på drøye 25 minutter).  Utredningen om veien til lavutslippssamfunnet har nær sammenheng med utredningen om fornybar energi som Energikommisjonen la fram våren 2023 (NOU 2023:3 Mer av alt – raskere ). Aurskog - Høland kommune behandlet og sendte høringsinnspill på denne også.  Klimapolitikken nasjonalt er basert på følgende prinsipper: - Forurenser betaler - Effektive virkemidler - Støtte til teknologiutvikling - Globale effekter er avgjørende - Et lavutslippssamfunn, ikke et lavinntektssamfunn  Rammevilkårene for en omstilling til lavutslippssamfunnet må baseres på best tilgjengelig kunnskap. Denne kunnskapen er i stadig utvikling. Et godt kunnskapsgrunnlag er ikke bare viktig for at politikken skal gjennomføres på så effektiv måte som mulig, men vil også tjene til å redusere uvisshet og sette oss i bedre stand til å gjennomføre omstilling fram mot et lavutslippssamfunn og håndtere klimarisiko. Arbeidet til FNs klimapanel , blant annet spesialrapportene om 1,5 graders global oppvarming og om landareal, samt kommende sjette hovedrapport, blir sett på som det beste tilgjengelige kunnskapsgrunnlaget for klimapolitikken.  Omstilling til et lavutslippssamfunn forutsetter at klimapolitikken forsterkes: - Klimapolitikkens troverdighet må styrkes, det er for stort misforhold mellom uttalte ambisjoner og vedtatte tiltak og virkemidler - Klimapolitikken må favne bredere , det er ikke nok å arbeide for å redusere klimagassutslipp fra norsk territorium og det er vesentlig at klimapolitikken sees i sammenheng med naturforvaltningen og politikk for bærekraftig arealbruk både på land og til havs - Klimapolitikken må legge mer vekt på langsiktige hensyn , det må i større grad legges vekt på varig omstilling til nullutslipp - Klimapolitikken må understøttes av et beslutningssystem som er bedre tilpasset målet om omstilling av hele samfunnet  En målrettet omstilling til lavutslippssamfunn må starte nå. Aurskog -Høland kommune har hatt en kommunal klimaplan om « Veien til lavutslippssamfunnet » siden 2009 (revidert utgave fra 2018). Planlegging, beslutninger og mål skal være i tråd med hvor samfunnet skal være i 2050. Det er kun drøye 25 år til 2050, og jo flere feil beslutninger som tas og investeringer som gjøres i feil retning, desto tyngre og bråere blir omstillingen. Ekstremværet sommeren 2023, både i Norge og resten av verden, er en påminnelse om at det haster å gjennomføre en mer virkningsfull klimapolitikk.  Klimautvalgets hovedanbefalinger: - Alle beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050. Norsk klimapolitikk må vektlegge varig omstilling til nullutslipp og tempoet i omstillingen må økes - All politikk og alle beslutninger må tas i utgangspunkt i at alle ressurser er knappe - Arealpolitikken må begrense tap av natur og bidra til bevaring av naturens karbonlagre - Det må koste mer å slippe ut - Det må være en bred tilnærming til virkemiddelbruk hvor juridiske, økonomiske og pedagogiske virkemidler brukes - Planer og beslutningssystemer må ta utgangspunkt i at Norge skal være et lavutslippssamfunn i 2050 - Det må på en systematisk måte tas hensyn til hvordan norsk politikk virker på andre lands mulighet til omstilling - Norge er avhengig av tett samarbeid med EU om klimapolitikken  NOU 2023:25 er delt inn i fire ho veddeler: - A – om utgangspunktet for omstillingen - B – om en bred omstilling; usikkerhet og rettferdighet, energisystemer, arealer og natur, matsystemet, transport og mobilitet, økonomisk aktivitet, velferd og sirkularitet, innovasjon o g næringsstruktur, Norges fotavtrykk og petroleumssektoren - C – veivalg og virkemidler - D – organisering for lavutslippssamfunnet  Dagens totale klimagassutslipp i Norge er på 50 millioner tonn, og for å nå klimalovens målsetning om å bli et lavutslippssamfunn i 2050 må disse utslippene ned til kun 2,5 – 5 millioner tonn. Det er en formidabel jobb som må gjøres på de neste drøye 25 år ene, en jobb som har startet men på langt nær er satt ordentlig fart på (figur 1).  Figur 1: Illustrasjon som viser dagens klimagassutslipp i Norge mot utslippene vi må ha i 2050 (kilde: NOU 2023:25).  Historiske klimagassutslipp har ikke gått spesielt ned fra 1990 til i dag, og må reduseres betydelig innen 2050 (figur 2) .  Figur 2: Utviklingen av klimagassutslipp fordelt på sektorer fra 1990 til i dag, og visning av hvor mye utslippene må ned innen 2050 (kilde: NOU 2023:25).  Man kan at arbeidet må gjøres for å tilrettelegge for lavutslipps – eller kretsløpssamfunn er disse to delene: 1. fase ut bruk av fossil energi og 2. styrke opptaket av/fangst av karbon. Figur 3 nedenfor illustrerer ulike former for fangst og lagring av ka rbon.  Figur 3: Forklaring av forskjellen på den formen for karbonfangst og -lagring som hindrer nye utslipp, og de formene som fjerner karbon som allerede er sluppet ut (kilde: NOU 2023:25).  Klimautvalgets rapport tar for seg alt, det er likevel grunn for å trekke fram spesielt energisystemet og arealer/natur (Del B, hhv. kap. 5 og 6). For naturressurskommunen Aurskog -Høland er dette aktuelt. Det er hevet over tvil at det ikke er mulig å nå klimamålene uten en omstilling av energisystemet.",29.02.2024,Kommune
Avfall Norge,"Avfall Norge viser til høringsforslaget om omstilling til lavutslipp - Veivalg for klimapolitikken mot 2050 - rapport av Klimautvalget 2050, og har innspill til forslaget. Avfall Norge påpeker at våre innspill om sirkulær omstilling i denne sammenheng er begrenset til omfanget av utvalgets mandat, dvs omstilling mot et klimamål. Sirkulær omstilling er en nødvendighet med viktighet og effekter langt ut over ""bare"" klimaomstilling. Politikk for sirkulær omstilling vil overordnet derfor kreve enda sterkere virkemidler og tiltak enn det som isolert sett er relevant for klimaomstilling. Avfall Norge støtter følgende av utvalgets anbefalinger i kapittel 9.6 om sirkulærøkonomi som bidrag til å løse klimakrisen, slik de er skrevet: - Politikken vektlegger velferd mer enn materiell velstand, samt tar utgangspunkt i at ressurser er knappe og at det derfor er nødvendig med en mer sirkulær økonomi. - Den økonomiske politikken gjøres konsistent med overgang til et lavutslippssamfunn. Perspektivmeldingen bør inneholde analyser som viser i hvilken grad fremskrivninger av økonomisk vekst er konsistente med målsettingen om reduserte klimagassutslipp og en mer sirkulær økonomi. - Skatteutvalgets anbefaling om en bred utredning av virkemidler for en mer sirkulær økonomi følges opp. En slik utredning bør vurdere et bredt sett av virkemidler, også utover skatte og avgiftssystemet, som kan bidra til en mer sirkulær økonomi. - Arbeidet for en mer sirkulær økonomi videreføres med full styrke og at barrierer som bremser nye løsninger knyttet til mer effektiv arealutnyttelse og mer sirkularitet i bygg- og anleggsbransjen, i klesbransjen, i elektronikkbransjen, i matsystemene og i avfallsbransjen bygges ned. Bruk og ombruk av eksisterende bygningsmasse er sentralt, for å begrense materialbruk, arealbeslag til nybygg og utnytte eksisterende infrastruktur. Regulatoriske og økonomiske virkemidler bør bidra til å vri investeringer fra nybygging til drift og vedlikehold av eksisterende bygg og infrastruktur. Avfall Norge støtter også, men ønsker å utdype innspill til følgende av utvalgets anbefalinger i kapittel 9.6: - Det etableres nasjonale beregninger og indikatorer over hvor sirkulær den norske økonomien er, som ser hen til EUs indikatorarbeid, og som kan gi grunnlag for å sette nasjonale mål for hvor sirkulær økonomien skal være i 2050. Bærekraftsdirektivets utkast til standarder for rapportering representerer per i dag 1178 datapunkter. Omfanget av informasjonspliktige virksomheter vil øke trinnvis de nærmeste årene, til å også inkludere SMBer. Behovet for automatisert og enkel tilgang til informasjon om blant annet ressursbruk vil dermed øke dramatisk. Offentlig sektor vil bli påvirket gjennom verdikjedens krav om informasjon, eksempelvis data fra offentlige avfallsanlegg om mengder og behandlingsmåter som gjelder for ulike typer levert avfall (se standard E5, rapporteringskrav E5-5, kriterium 38). Digital infrastruktur for effektiv og standardisert informasjonsflyt om bærekraftsdata, både om klimarelaterte forhold og sirkulære forhold, bør utvikles gjennom samarbeid mellom offentlig og privat sektor. Indikatorer om sirkularitet for nasjonal økonomi bør fremkomme som del av et større IT-økosystem der også virksomheter og regioner kan følge opp sin status på sammenlignbar måte. DiBKs oppdrag og arbeid med å etablere regler for felles IT-arkitektur for digitale byggesaker (Fellestjenester BYGG) er et godt eksempel på hvordan staten kan gå foran for rigging av digitale plattformer. Avfall Norge utdypet en rekke øvrige momenter i innspill til regjeringens digitaliseringsstrategi. Avfall Norge mener det må skapes et marked for resirkulerte råvarer og sirkulære produkter Et velfungerende marked for resirkulerte råvarer og sirkulære produkter forutsetter at det er økonomisk lønnsomt å bruke resirkulerte råvarer, enten som følge av krav og/eller som følge av at resirkulerte varer er billigere eller mer attraktive enn alternativene. Det forutsetter også at resirkulerte råvarer og sirkulære produkter er tilgjengelige i ønsket omfang og kvalitet. Avfall Norge mener det særlig må sikres et felles nordisk regelverk. For at materialgjenvinning skal bli effektivt og lønnsomt må det tenkes stort og industrielt, og det trengs betydelige investeringer i teknologi og anlegg. Hver for seg er de nordiske landenes markeder små, men samlet kan vi gjøre Norden til en ledende region for sirkulærøkonomi. Det vil også skape grønne jobber, teknologiutvikling og eksportmuligheter.  Avfall Norge mener det er uheldig at Norge grunnet administrasjon i EØS-avtalen henger etter EU-land med tanke på implementering av regelverk. Intervallet fra vedtak i EU til implementering i Norge bør reduseres betydelig for å sikre norsk konkurranseevne i den grønne omstillingen. Avfall Norge mener at klimakrav, med spesifiserte minimumskrav til ombruk av byggevarer, må innføres i byggteknisk forskrift (TEK 17). Minimumskrav for ombruk bør rettes mot de mest klimaintensive byggevarene. For nybygg bør dessuten betydelig større omfang av byggevarer være obligatorisk å inkludere i klimaregnskap, eksempelvis tekniske installasjoner (bygningsdel 3-6) og grunnarbeider / utomhusmaterialer (hele bygningsdel 2 og 7). Dette må samtidig kombineres med innføring av informasjonsplikt (innleveringsplikt) for miljødokumentasjon i byggesaksbehandling, dvs endring av saksbehandlingsforskriften (SAK 10) §5-4 / 5-5. Tilgang på informasjon om ombrukskartlegginger er en forutsetning for utvikling av et fungerende ombruksmarked og økosystem av levedyktige tjenesteleverandører på nasjonal skala. Avfall Norge påpeker at Norge må øke innsamlings- og gjenvinningsgraden på en rekke områder. EU har satt mål om at 65 prosent av husholdningsavfall og husholdningslignende næringsavfall skal forberedes til ombruk eller materialgjenvinnes i 2035. Dette målet gjelder også for Norge, men vi er foreløpig langt unna. Se Avfall Norges hjemmesider for visualisering av status. Det er imidlertid viktig i et klimaperspektiv at kun forbrenning av fossilholdig plast i avfall har direkte innvirkning på Norges nasjonale klimaregnskap. Nåværende politikk og vurdering fra Miljødirektoratet er at økt utsortering av plast vil inntreffe uten ytterligere virkemidler. Avfall Norge er sterkt uenig i denne vurderingen, og etterlyser virkemidler og insentiver til økt utsortering og materialgjenvinning av plast. Vi oppnår ikke reduksjon i utslipp av klimagasser fra avfallsbehandling før vi bruker virkemidler som reduserer mengdene avfall, øker utsorteringen eller gjør karbonfangst lønnsomt. Avfall Norges medlemmer er allerede i gang med å planlegge eller bygge dyre karbonfangstanlegg, og det er derfor viktig med like konkurransevilkår i markedet for at disse karbonfangstanleggene skal bli realisert. Når en avgift uten effekt kraftig reduserer anleggenes lønnsomhet og skaper usikkerhet om markedssituasjonen, så vil det utvilsomt påvirke investeringsbeslutningen om karbonfangst. Legg derfor til rette for like konkurransevilkår i et internasjonalt marked, slik at anleggene er i en økonomisk posisjon til å konkurrere om å behandle norskt restavfall i Norge. Avfall Norge ber derfor partiene gå inn for å fjerne avgiften på avfallsforbrenning i sin helhet, og heller fokusere på tiltak som sørger for at mindre fossilt avfall går til forbrenning. Avfall Norge påpeker at i motsetning til klimaomstillingen, så er sirkulær omstilling i betydelig større grad bygget på endring av forretningsmodeller, samarbeidsformer og verdikjedestrukturer. Endring av forretningsmodeller vil kreve en helt annen form for innovasjon enn tradisjonell lineær verdiskaping. Dette gjør at det er betydelig større behov for økonomisk støtte i oppskaleringsfasen av nye sirkulære tjeneste- og forretningsmodeller enn for tradisjonelle lineære løsninger. Virkemiddelapparatet må derfor også omstilles til å kunne underbygge økonomisk bærekraftig omstilling i tillegg til miljømessig bærekraftig klimaomstilling (“trippel bunnlinje”). Økt og endret virkemiddelapparat for sirkulær omstilling (som også utløser lavutslippsomstilling) bør derfor ses på som et minimum for å utløse omstilling som feier for egen dør, ikke som en del av et “kappløp”.",27.,Forening
Avinor,"Høringssvar - NOU 2023: 25 Omstilling til lavutslipp Vi viser til Klima- og miljødepartementets høringsbrev av 31. oktober 2023, vedlagt utredningen «Omstilling til lavutslipp – Veivalg for klimapolitikken mot 2050» (NOU 2023: 25). Avinor takker for muligheten til å komme med innspill. Høringsinnspillet sendes via Samferdselsdepartementet, jf. departementets brev av 6. november 2023. Avinor støtter utvalgets hovedvurderinger om at omstillingen til et lavutslippssamfunn må starte nå. Dette er i tråd med hva Avinor spilte inn i svar på oppdrag i forbindelse med departementenes arbeid med stortingsmelding om Nasjonal transportplan (NTP) 2025-2036. Avinor ønsker å fremheve fire hovedområder i høringsinnspillet: - Luftfart - i dag og som del av fremtidens bærekraftige transportsystem - Behov for helhetlige tiltak for omstilling av luftfarten - Tilgang til energi som rammebetingelse for omstilling av transportsystemet - Behov for strategisk mobilitets- og transportplanlegging på tvers  Områdene vil bli nærmere gjort rede for i det følgende.  Luftfart - i dag og som del av fremtidens bærekraftige transportsystem Norge er et langstrakt land med spredt bosetting og store avstander, og med en lokalisering i utkanten av Europa. Samtidig er den norske økonomien åpen og internasjonalt orientert. Et godt transporttilbud for personer og gods er avgjørende for bosetting og næringsvirksomhet i hele landet. For utenlandsreiser er flyet totalt dominerende. På grunn av store geografiske avstander finnes det i mange tilfeller ikke alternativer til luftfart, og Norge er mer avhengig av flytransport enn de fleste andre land. Som det kommer frem av KVU Nord-Norge har flytilbudet og kortbanenettet særlig stor betydning for persontransporten i Nord-Norge. Landsdelen er langstrakt, og de lange avstandene gjør at kortbanenettet er en viktig del av kollektivtilbudet. Dette gjelder særlig Finnmark. Hele 95 prosent av befolkningen i Nord-Norge har tilgang til en flyplass innenfor 90 minutters biltur 1 . Videre spiller luftfarten en viktig rolle i forhold til samfunnssikkerhet og beredskap og Avinor ivaretar en viktig rolle innenfor totalforsvaret. Luftfarten er arealeffektiv og i Norge er infrastrukturen for luftfart godt utbygget, med god kapasitet i lang tid fremover. Avinors nettverk av lufthavner og øvrige lufthavner utenfor Avinor bidrar til god tilgjengelighet i hele landet og til internasjonale destinasjoner.  Utviklingen av null- og lavutslippsløsninger for flytrafikken har skutt fart de senere årene, men sektoren er krevende å avkarbonisere med lange utviklingsløp. Bransjen har opplevd en gradvis forbedring av fly- og motorteknologi, slik at utslipp målt per setekilometer er betydelig redusert. Men det er også klart at det må nye teknologiske løsninger på plass for at utslippene fra luftfarten skal reduseres i tråd med målene i Paris-avtalen. Man kan per i dag ikke peke på én teknologi eller én type drivstoff som fremtidig fossilfri løsning for luftfarten, og det er mulig at flere løsninger må tas i bruk for å dekke behovet i ulike segmenter av markedet. Bærekraftig flydrivstoff (Sustainable Aviation Fuel – SAF) ble sertifisert til bruk i sivil luftfart i 2009, og kan benyttes i eksisterende flymotorer og infrastruktur. SAF er den eneste fossilfrie løsningen som er tilgjengelig i dag, og den eneste løsningen for de lange flygningene – trolig også på lengre sikt. Null- og lavutslippsluftfartøy er under utvikling og det er i grove trekk tre teknologispor som følges: - Helelektriske fly (batterielektrisk og brenselcelle) - Hybridelektriske fly - Fly der hydrogen forbrennes direkte i tilpassede motorer/gassturbiner Det er mye som tyder på at små null- og lavutslippsluftfartøy kan være tilgjengelige i markedet fra slutten av 2020-tallet, og at større maskiner vil bli tilgjengelige fra midten av 2030-tallet. Det er imidlertid viktig å påpeke at det ikke er noen garanti for at det blir utviklet fly som er godt egnet for bruk under norske værforhold, og som kan benytte 800-meters rullebaner. Det er også usikkert når teknologiene fases inn, i hvilke segmenter, og i hvilket omfang. Avinors oppfatning er derfor at dette krever en fleksibel og skalerbar tilnærming som bidrar til å dekke markedets behov, men som også stegvis tar inn stadig økende teknisk/operativ modenhet og dermed reduserer risikoen for feilinvesteringer. Både økt innfasing av SAF og omstillingen til null- og lavutslippsluftfartøy, vil ha stor påvirkning på hele luftfartens økosystem. Det tar også tid å etablere verdi- og logistikkkjeder for nye energibærere. Det vil bli behov for økt tilgjengelighet av kraft i hele landet, og som for klimaløsninger i andre sektorer vil det være behov for langsiktig og forutsigbar virkemiddelbruk. Målet for transportpolitikken er et effektivt, miljøvennlig og trygt transportsystem i hele landet i 2050. De ulike transportformene har ulike fortrinn og spiller derfor ulike roller for å skape tilgjengelighet, i ulike deler av landet. Avinor er av den oppfatning at UFF-rammeverket på nasjonalt nivå i Norge kan bli noe unyansert da det en rekke steder ikke eksisterer alternativer til luftfart innenfor rimelig tids- og ressursbruk. I et land som Norge bør fokus på overordnet nivå derfor være å utnytte fortrinnene til de ulike transportformene alene eller som et sammenhengende system, både med dagens teknologi og fremtidig teknologisk handlingsrom, fremfor hvilken transportform som skal prioriteres eller unngås. For eksempel er det i Sverige satt i gang en utredning hvor en skal se nærmere på mulighetene for å innlemme null- og lavutslippsluftfartøy som del av kollektivtrafikken i Nord-Sverige, som et supplement til landbasert kollektivtrafikk og lettere godstransport. For å skape forutsigbarhet for markedet og gi enda sterkere insentiver til klimavennlige og lønnsomme investeringer også i luftfarten, mener Avinor disse aspektene bør komme tydeligere til uttrykk i kommunikasjonen rundt UFF-rammeverket og utviklingen av fremtidens bærekraftige transportsystem. Behov for helhetlige tiltak og virkemidler for omstilling av luftfarten Utvalget trekker frem betydningen av kombinasjon av virkemidler over tid. Dette er en viktig og riktig tilnærming, og er i tråd Avinors innspill til tiltak og virkemidler for omstilling av luftfarten som det fremgår av transportvirksomhetenes svar på klimaoppdraget som del av arbeidet med NTP 2025-2036. I rapporten «Forslag til program for introduksjon av elektrifiserte fly i kommersiell luftfart» fra mars 2020, skrevet av Luftfartstilsynet og Avinor på oppdrag fra Samferdselsdepartementet, ble det anbefalt virkemiddelpakker som skulle stimulere utvikling og innfasing av elektrifiserte fly tilpasset norske forhold. Når det gjelder tiltak, har utvalget i sine framskrivninger lagt inn en antakelse om at 30 prosent av luftfarten kan elektrifiseres, og at det resterende vil dekkes med biodrivstoff eller andre alternative drivstoff, men utvalget er ikke konkret på virkemiddelbruk. Kvoter og avgifter Norsk luftfart er underlagt flere politiske virkemidler som er direkte eller indirekte klimamotiverte, og Norge er trolig det landet i verden som har implementert flest slike virkemidler for luftfart: EU ETS, CO2-avgift, flypassasjeravgift samt omsetningskrav for biodrivstoff. Samlet proveny fra CO2-avgift og flypassasjeravgift alene var i 2023 i størrelsesorden 3 mrd. kroner. Dette gir politisk handlingsrom. Avinor støtter utvalgets forslag (s 214) om at det bør vurderes å benytte inntekter fra kvotesalg og midler til CO2-priskompensasjonsordningen til omstilling mot nullutslipp i de kvotepliktige virksomhetene, men at Regjeringen også må vurdere om ressurser i nivå med proveny fra CO2-avgiften og flypassasjeravgiften kan benyttes til klimatiltak i luftfarten. Luftfarten er fremdeles preget av årene med pandemi, hvor næringen hadde store økonomiske tap. Avgiftene knyttet til luftfarten kan fungere som ett av virkemidlene for å påvirke utviklingen, men da må den samlede skatte- og avgiftsleggingen av luftfarten vurderes samlet. Dette med tanke på å sikre en god geografisk profil, en god klimaprofil og for å sikre et økonomisk bærekraftig avgiftsnivå for flyselskapene.  Bærekraftig flydrivstoff I luftfarten vil det være behov for biodrivstoff, elektrodrivstoff og annet flytende drivstoff av drop-in kvalitet også på lang sikt. I vegtransporten vil det være mulighet for å fase ut biodrivstoff og legge om til nullutslippsteknologi for det aller meste av segmentet. Mens biodrivstoff er en midlertidig løsning for veg, er det også en del av det langsiktige behovet for luftfarten. Det er behov for å prioritere biodrivstoff og annet flytende bærekraftig drivstoff til langdistanse luftfart og sjøfart. En gradvis opptrapping av bruk i luftfart bør ledsages av en gradvis nedtrapping (og overgang til nullutslipp) i andre segmenter. EU har besluttet et felles europeisk omsetningskrav for luftfart fra 2025. Kravet vil i begynnelsen være på 2 prosent og øke hvert femte år fram mot 70 prosent i 2050. Regjeringen kunngjorde i statsbudsjettet for 2024 at Norge vil følge en opptrappingsplan på samme nivå som EU. Dette er ambisiøst og vil kreve etablering av storskala produksjon. Norge er godt posisjonert for produksjon av bærekraftig drivstoff, både i form av sidestrømmer fra skogen som kan benyttes inn i neste generasjons biodrivstoffproduksjon, og en høy fornybarandel i nettet som er et godt utgangspunkt for produksjon av elektrodrivstoff (efuels). Men dette er ny teknologi, og det er fremdeles ikke fattet noen investeringsbeslutninger. Stortinget vedtok i behandlingen av luftfartsstrategien i 2023 å be regjeringen legge frem en plan for hvordan Norge kan få en ledende posisjon i produksjon av bærekraftig drivstoff, slik at Norge er godt posisjonert gjennom et industrielt miljø når innblandingskravene blir innført i EU. Norge har tatt en ledende rolle internasjonalt når det gjelder innfasing av bærekraftig flydrivstoff (første land med omsetningskrav og første internasjonale hub til å blande biodrivstoff inn i drivstoffanlegget). Norge og norsk luftfart har mulighet til å spille en betydelig rolle i luftfartens grønne omstilling også framover både når det gjelder produksjon og innfasing, men det må skje i et samspill mellom bransjen og myndighetene. Virkemidler for fremskyndet innfasing av null- og lavutslippsteknologi Null- og lavutslippsteknologi vil spille en viktig rolle for å kutte utslippene fra luftfarten frem mot 2050. Avinor er av den oppfatning at tiltak og virkemidler i tidlig fase av den teknologiske utviklingen kan bidra til at Norge går foran for å sikre at null- og lavutslippsluftfartøy som utvikles blir tilpasset norske vinterforhold og rullebanelengdene på kortbanenettet. Tiltak for kortbanenettet vil også være et viktig steg på veien mot utvikling av nullutslippsluftfart i større skala globalt. Videre vil grønn omstilling i luftfarten kunne skape nye forretningsområder på områder hvor norsk leverandørindustri besitter verdifull kompetanse, som batterielektriske fremdriftssystemer, ladeinfrastruktur og hydrogenteknologi. Økt teknologimodenhet og skalering/markedsutvikling vil på sikt kunne gi lavere tiltakskostnader. Det er imidlertid behov for kraftfulle og helthetlige virkemidler i omstillingsfasen, i den tidlige teknologiske fasen hvor det er nettverkseksternaliteter, betydelig risiko, både teknologisk og økonomisk, og aktiviteten med null- og lavutslippsluftfartøy er liten. Samtidig er denne fasen viktig for å nå Regjeringens målsetting om fremskyndet innfasing av null- og lavutslippsfly. Avinor vurderer at det vil være behov for økonomiske virkemidler for omstillingen av sektoren også på lengre sikt, blant annet knyttet til bruk av hydrogen som energibærer i luftfarten. Avinor støtter utvalgets anbefaling om at det er viktig med forutsigbarhet. Teknologisk utvikling i luftfarten tar tid, og et langsiktig perspektiv, med helhetlige og langsiktige virkemidler vil gi insentiver til klimavennlige og lønnsomme investeringer i luftfarten. Tilgang til energi som rammebetingelse for omstilling av transportsystemet Avinor slutter seg til utvalgets vurdering om at energiomstilling er en forutsetning for lavutslippssamfunnet. For transportsektoren er energiomstilling nødvendig for at transportsektoren kan levere på målene for transportpolitikken, og tilgang til energi er en rammebetingelse. Hovedutfordringen for transportsektoren er å sikre energi, på rett sted, til rett tid. Avinor mener derfor det ikke er tilstrekkelig å bare å se klima- og energipolitikken i sammenheng, som utvalget viser til. For å sikre et effektivt, miljøvennlig og trygt transportsystem i hele landet i 2050 må også energi- og transportsystemet i større grad sees i sammenheng. Transportvirksomhetene har anbefalt videre strategisk samhandling om transportsektorens tilgang til energi, med fokus på energidata, tilgang til kraft og etablering av verdikjeder for alternative drivstoff. Bedre kunnskapsgrunnlag om transportsektorens energibehov vil være et viktig utgangspunkt for å se utviklingen av energi- og transportsystemet mer i sammenheng, og som utgangspunkt for politikkutforming. Som del av arbeidet med NTP fikk Avinor konkrete oppdrag knyttet til behov for ladeinfrastruktur på lufthavnene ved innfasing av null- og lavutslippsfly. Avinor har i 2020 og 2023 kartlagt nettsituasjon og estimert kostnader for nettilknytning (anleggsbidrag) for økt effektuttak ved Avinors lufthavner. Kartleggingen indikerer økte anleggsbidrag og det kommer tilbakemeldinger om lengre ledetider for fremføring av strøm. På bakgrunn av tilbakemeldingene fra nettselskapene om lengre ledetider anbefaler Avinor i svar på oppdrag av 3. oktober 2023 at arbeidet med nettilknytning og bestilling av kapasitet, spesielt på lufthavner i områder med særlig utfordrende nettkapasitet, må intensiveres. Finansiering av investeringene i tidlig fase vil måtte finne sted gjennom tilgang på økonomiske virkemidler utenom Avinors finansieringsmodell. Tiltak for fremføring av kraft på Avinors lufthavner på kort sikt vil kunne bidra til å redusere risiko for ikke å ha tilstrekkelig kraft ved innfasing av null- og lavutslippsfly, gitt den markedskunnskapen vi har i dag. Avinors portefølje av lufthavner gir selskapet handlingsrom til å gjøre strategiske vurderinger av når og hvor det skal etableres nettilknytning, i tråd med markedets behov. Det er et betydelig potensial for elektrifisering i transportsektoren, og tiltak og virkemidler bør rettes mot elektrifisering av transportformene og segmentene som kan elektrifiseres. Avinor deler utvalgets anbefaling om at alternative drivstoff må forbeholdes transportene som ikke kan elektrifiseres. Behov for strategisk mobilitets- og transportplanlegging på tvers Avinor er enig i utvalgets vurdering om at fremtidens transportsystem i større grad må planlegges som ett system, og at transportformene i større grad må sees i sammenheng. Dette taler for tettere strategisk samhandling på tvers av transportformene om å avdekke mobilitetsbehov og bruk av et bredere spekter av tiltak for å dekke samfunnets behov for mobilitet. Datadeling, videreutvikling av metoder og verktøy vil måtte være viktige elementer i et slikt arbeid. Avinor legger til grunn at en videreutvikling av samhandlingen best kan videreutvikles innenfor rammene av dagens organisering, ikke gjennom etablering av en felles etat. Et godt eksempel er transportvirksomhetenes samlede anbefaling om styrket strategisk samarbeid om fremtidig behov for og tilgang til energi. Det tverrsektorielle samarbeidet bør foregå kontinuerlig og dette vil også kunne styrke samarbeidet inn mot NTP.",26.01.2024,Aksjeselskap
Barneombudet,"Barneombudets høringssvar - NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050  Barneombudet ønsker med dette å spille inn til myndighetenes videre arbeid med oppfølgingen av rapporten fra Klimautvalget 2050.  Barneombudet har et lovfestet mandat til å følge med på at barns interesser blir ivaretatt i samfunnet, og overvåke hvordan myndighetene følger opp barns rettigheter etter FNs barnekonvensjon. Barneombudet nå ønsker å bruke sitt mandat til å overvåke og påvirke myndighetenes arbeid slik at barns rettigheter blir bedre ivaretatt på klima- og miljøområdet. Barn påvirkes i større grad enn voksne av klimaendringene Virkningene av klimaendringene er langsiktige. De mest alvorlige konsekvensene har vi ennå ikke sett, og situasjonen kan bli svært alvorlig for dagens barn og fremtidige generasjoner. Barneombudet ønsker derfor å understreke at staten etter Grunnloven § 104 annet ledd og FNs barnekonvensjon (barnekonvensjonen) artikkel 3 har plikt til å vurdere konsekvenser for barn, og la barnets beste være et grunnleggende hensyn i sine beslutninger – også på klimafeltet. Klima og miljø påvirker oppfyllelsen av barns rettigheter Vi har de siste årene sett en stor utvikling i hvordan klima og miljø anses å ha menneskerettslig relevans. Sentrale internasjonale menneskerettighetsorganer anser nå klimautfordringene som en av de største utfordringene for oppfyllelse av menneskerettighetene, både nå og i fremtiden. Plikten til å vurdere barnets beste Grunnloven § 104 og barnekonvensjonen artikkel 3 sier at barnets beste skal være et grunnleggende hensyn ved alle handlinger som angår barn. Kravet om å vurdere barnets beste gjelder i alle offentlige beslutningsprosesser, og det er varslet at hensynet til barns beste blir inkludert i den generelle veilederen til utredningsinstruksen våren 2024. FNs barnekomité overvåker barnekonvensjonen og er FNs traktatorgan for barnekonvensjonen. Komiteen anbefalte etter Norges siste rapportering at Norge styrker sin innsats for å sikre at vurderingen av barnets beste blir innarbeidet og anvendt konsekvent i alle lovgivningsprosesser og i all politikkutforming som har innvirkning på barn. Komiteen ber også om at det blir etablert klare kriterier for vurdering av barnets beste for alle myndigheter som treffer beslutninger som berører barn. Ny generell kommentar om barns rettigheter og klima fra FNs barnekomité FNs barnekomité utarbeider generelle kommentarer om hvordan ulike rettigheter er å forstå. De generelle kommentarene er viktige for å fastsette hva rettighetene i FNs barnekonvensjon faktisk innebærer. Høyesterett har uttalt at generelle kommentarer skal ha stor vekt, der de er konkrete og relevante for saken. Høsten 2023 lanserte FNs barnekomité en generell kommentar om barns rettigheter og miljø, med et særlig fokus på klimaendringer. Komiteen slår eksplisitt fast at barn har rett til et rent, sunt og bærekraftig miljø, og understreker at klimakrisen er en akutt og systemisk trussel mot barns rettigheter globalt.3 Komiteen fremhever at staten etter artikkel 3 er forpliktet til å gjøre barnets beste-vurderinger i alle utrednings- og beslutningsprosesser på klima- og miljøområdet, og oppfordrer statene til å gjennomføre barnerettighetsvurderinger i vurderingen av miljøpåvirkningen av ethvert tiltak. Barns rett til å bli hørt Grunnloven § 104 og FNs barnekonvensjon artikkel 12 fastsetter barns rett til å bli hørt i alle saker som angår dem. Staten er etter dette forpliktet til å sørge for at barns synspunkter er en del av kunnskapsgrunnlaget i saker som påvirker barn, enten direkte eller indirekte. FNs barnekomité uttaler i den generelle kommentaren at staten skal sikre at barns synspunkter innhentes regelmessig i alle stadier av beslutningsprosessene på klima- og miljøområdet, lokalt som nasjonalt, og understreker at medvirkningen må gjennomføres på en alderstilpasset og trygg måte. Klima og miljø er et område der barn og unge har markert seg med et stort engasjement og sterke stemmer både i Norge og internasjonalt. Barns miljøengasjement, sammen med den økte betydningen dette temaet har for barns rettigheter. Det er positivt at Klimautvalget har igangsatt en egen medvirkningsprosess med barn og unge i Klimautvalget Ung. Det har stor verdi at barn og unge får delta og bli hørt. Både fordi deres synspunkter utgjør viktig kunnskap, fordi barn og unges demokratiske deltakelse er viktig og fordi det er viktig at unge opplever at de kan bidra og bli hørt. Vi oppfordrer departementet til å følge opp med god dialog med barn og unge i det videre arbeidet med utformingen av klimapolitikken. Arbeidet fremover Barneombudet bidrar gjerne i ytterligere dialog med departementet om hvordan barnets beste og barns rett til å bli hørt kan ivaretas i det videre arbeidet med Klimautvalgets rapport, og i annet arbeide fremover.",Dato:,Organisasjonsledd
Bergen kommune,"Bergen kommunes høringsuttale - NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Bergen bystyre behandlet saken i møtet 31.01.2024 sak 10/24 og fattet følgende vedtak: Bergen kommune avgir høringsuttalelse til NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 slik den fremkommer av byrådets forslag, med følgende endring: Oppdatere følgende kapittel til under byrådets høringsuttalelse: Kapittel 6 Arealer og natur  - Bergen kommune støtter også Klimautvalget i at nasjonale myndigheter må sette klare rammer for kommunenes ansvar i arealpolitikken. Det er behov for mer tverrfaglig samarbeid og koordinering mellom aktuelle aktører og sektorer, tydeligere ansvarsfordeling, og finansiering av tiltak for å redusere fysisk klimarisiko. Bergen kommune er også enig med Klimautvalget i at klima- og naturhensyn i plan- og bygningsloven må styrkes gjennom en oppdatering og gjennomgang av lovverket, der også behovet for koblinger til andre lover vurderes. Utviklingen av byen bør i stor grad skje på allerede utbygde arealer med et lavt arealforbruk. Bergen kommune vil påpeke at regioner må ses i sammenheng når det gjelder bo- og arbeidsmarked. Det er lite hensiktsmessig at enkelte kommuner har en restriktiv arealpolitikk dersom nabokommuner ikke har det, da man risikerer at innbyggere flytter ut av byen til omegnen for å pendle til jobb. Samtidig er Bergen kommune kritisk til å utvide Statsforvalterens fullmakter, innsigelsesrett og oppfølgingsansvar av kommunene, fordi kommunene allerede opplever at lokalpolitiske vedtak blir satt til side og at Statsforvalteren hindrer kommunen å utøve lokalpolitisk skjønn og gjøre avveiinger – for eksempel når det kommer til lokale kommuneplaner og reguleringsplaner. Arealbruk må sees i en regional sammenheng, men gjennom dialog mellom kommuner i samme region.    Bergen kommune vil påpeke behovet for en økt mulighet til å ivareta bynær natur. Områdene har stor verdi for blant annet karbonlagring, overvannshåndtering, friluftsliv, folkehelse mm. Bergen kommune ønsker derfor flere virkemidler, slik at kommunen selv i større grad kan vurdere vern av områder med «vanlig natur». - Bergen kommune vil trekke frem følgende del av utredningen som svært viktig: «Den samiske befolkningen må involveres bedre i offentlige beslutninger om klimapolitikk. Utvalget mener at de samiske perspektivene ikke i tilstrekkelig grad blir hørt med dagens praksis.» - Bergen kommune støtter utvalgets fokus på å redusere matsvinn. Utvalget trekker frem at statistikken for matsvinn på mange områder er mangelfull. Dette må tas på høyeste alvor og kommuner og fylkeskommuner må ta ansvar for å få oversikt over matsvinn i egen virksomhet. Nedenfor følger Bergen kommunes høringsuttale i tråd med ovennevnte: Bergen kommune mener NOU 2023: 25 er en solid og nyttig rapport. Klimautvalget har gitt gode, grundige anbefalinger som angår kommunens virksomhet både direkte og indirekte. Bergen kommune er opptatt av at det må bli enklere å ta klimavennlige valg, både for næringslivet, privatpersoner og offentlig sektor. Virkemidlene må innrettes på en slik måte at stimulansen økes på en rettferdig måte, og at den største innsatsen gjøres på de mest effektive tiltakene. Bergen kommune er i det vesentlige enig med anbefalingene fra Klimautvalget, og har noen særskilte merknader. Del 2: En bred omstilling  Kapittel 4 Usikkerhet og rettferdighet i omstillingen Bergen kommune er enig med Klimautvalget i at beslutningsprosesser må organiseres slik at de styrker muligheten for meningsfull medvirkning fra alle deler av befolkningen, og at fordelingseffektene av klimatiltak må vurderes mer systematisk i politiske prosesser og valg av virkemidler. Bergen kommune savner imidlertid en grundigere vurdering av folkehelserisikoer relatert til klima i endring og et samfunn i omstilling. Klimakrisen utgjør en alvorlig risiko for folkehelsen. Mange av klimatiltakene vil kunne ha positive ringvirkninger for folkehelsen til Bergens innbyggere. Det må derfor utvikles metodikk, systemer og tiltak for å vurdere og forebygge folkehelserisikoer relatert til et klima i endring og et samfunn i omstilling, samt at klimatiltakenes konsekvenser for folkehelse evalueres. Bergen kommune støtter Klimautvalget i at arbeidsgiverpolitikken bør benyttes aktivt på veien mot et lavutslippssamfunn. Flest mulig i Bergen må ha et reelt tilbud om etter- og videreutdanning for å øke kompetansen i omstillingen og i et lavutslippssamfunn. Bergen kommune vil trekke frem følgende del av utredningen som svært viktig: «Den samiske befolkningen må involveres bedre i offentlige beslutninger om klimapolitikk. Utvalget mener at de samiske perspektivene ikke i tilstrekkelig grad blir hørt med dagens praksis.»  Kapittel 5 Energisystemet Bergen kommune er enig med Klimautvalget i at rammeverket unngå – flytte – forbedre (UFF) må være retningsgivende. Videre må biomasse i hovedsak prioriteres til andre formål enn energi. Biodrivstoff må imidlertid godtas som en overgangsløsning inntil nullutslippsløsninger er tilgjengelige for luftfart, sjøfart og tungtransport. Bergen kommune er enig med Klimautvalget i at energieffektivisering må prioriteres. Det må innføres sterkere virkemidler, som endringer i plan- og bygningsloven, byggteknisk forskrift, bruk av ENOVA og Husbanken. Videre mener Bergen kommune at regelverksendringene som har kommet fremstår usammenhengende, som eksempelvis innføringen av delingsløsning for fornybar energiproduksjon i forskrift om kraftomsetning og nettjenester. Den oppstiller unødvendige hindringer ved at virkeområdet er begrenset til samme kommune-, gårds- og bruksnummer.1 Det vanskeliggjør fleksibilitet og bedre utnyttelse av energisystemet, og hindrer spesielt delingsløsninger i sentrumsområdene med særlig fragmenterte eiendommer. Regelverksendringene som kommer, bør utarbeides mer helhetlig. Bergen kommune er opptatt av at det i tillegg til energieffektivisering er behov for å øke produksjonen av fornybar energi. Bergen kommune ser et potensial for å øke produksjonen i byene, der mye av strømforbruket skjer. Dette vil bidra til å redusere behovet for utbygginger og linjeoverføringer i urørt natur, og gjøre energisystemet mer robust. Det må gjøres enklere å drive småskalaproduksjon av energi, som solceller på tak og mindre vindturbiner hvor det allerede er etablert annen infrastruktur, for eksempel ved industriområder. Bergen kommune merker seg at Klimautvalget peker på den viktige rollen kjernekraft spiller i IPCC og IEAs scenarioer for netto nullutslipp 2050, og ikke utelukker kjernekraft som en del av den norske energimiksen i fremtiden. Kapittel 6 Arealer og natur Bergen kommune støtter også Klimautvalget i at nasjonale myndigheter må sette klare rammer for kommunenes ansvar i arealpolitikken. Det er behov for mer tverrfaglig samarbeid og koordinering mellom aktuelle aktører og sektorer, tydeligere ansvarsfordeling, og finansiering av tiltak for å redusere fysisk klimarisiko. Bergen kommune er også enig med Klimautvalget i at klima- og naturhensyn i plan- og bygningsloven må styrkes gjennom en oppdatering og gjennomgang av lovverket, der også behovet for koblinger til andre lover vurderes. Utviklingen av byen bør i stor grad skje på allerede utbygde arealer med et lavt arealforbruk. Bergen kommune vil påpeke at regioner må ses i sammenheng når det gjelder bo- og arbeidsmarked. Det er lite hensiktsmessig at enkelte kommuner har en restriktiv arealpolitikk dersom nabokommuner ikke har det, da man risikerer at innbyggere flytter ut av byen til omegnen for å pendle til jobb. Samtidig er Bergen kommune kritisk til å utvide Statsforvalterens fullmakter, innsigelsesrett og oppfølgingsansvar av kommunene, fordi kommunene allerede opplever at lokalpolitiske vedtak blir satt til side og at Statsforvalteren hindrer kommunen å utøve lokalpolitisk skjønn og gjøre avveiinger – for eksempel når det kommer til lokale kommuneplaner og reguleringsplaner. Arealbruk må sees i en regional sammenheng, men gjennom dialog mellom kommuner i samme region. Bergen kommune vil påpeke behovet for en økt mulighet til å ivareta bynær natur. Områdene har stor verdi for blant annet karbonlagring, overvannshåndtering, friluftsliv, folkehelse mm. Bergen kommune ønsker derfor flere virkemidler, slik at kommunen selv i større grad kan vurdere vern av områder med «vanlig natur». Kapittel 7 Matsystemet Bergen kommune mener jordvern og stimulering til lokalprodusert mat er de viktigste klimatiltakene i landbruket. I en verden med stadig større usikkerhet knyttet til matproduksjon og matforsyning, øker viktigheten av lokal produksjon. Bergen kommune mener vi har en plikt til å utnytte ressursene våre for å produsere mest mulig mat til egen befolkning. Lokalprodusert mat er bærekraftig og positivt i et klimaperspektiv. Kommunene må gis gode vilkår for den enkelte bonde til å drifte sin gård og utnytte alle gårdens ressurser i næringssammenheng. Økt jordvern er positivt for matproduksjon, kulturlandskap og naturmangfold. Bergen kommune støtter utvalgets fokus på å redusere matsvinn. Utvalget trekker frem at statistikken for matsvinn på mange områder er mangelfull. Dette må tas på høyeste alvor og kommuner og fylkeskommuner må ta ansvar for å få oversikt over matsvinn i egen virksomhet. Kapittel 8 Transport og mobilitet Bergen kommune er enig med Klimautvalget i at tiltak som reduserer etterspørselen etter transport må prioriteres, både når det gjelder transport av varer og av personer. Videre må eksisterende infrastruktur utnyttes og vedlikeholdes før man bygger ny infrastruktur. Transportpolitikken må prioritere tiltak som unngår utslipp og som flytter transport til mindre utslippsintensive former. Det må tilrettelegges for at hverdagsreiser i størst mulig grad kan gjøres ved å gå eller sykle også på tvers av bydeler, deretter må kollektiv være det neste valget. Samtidig må det respekteres at mange er avhengige av bil i hverdagen. Det må legges til rette for at nullutslippskjøretøy skal være det foretrukne å både kjøpe og bruke for alle typer veitransport. Kapittel 9 Økonomisk aktivitet, velferd og sirkularitet Bergen kommune støtter Klimautvalgets anbefaling om at relevante regelverk må oppdateres med klare krav og insentiver til ombruk av materialer, energieffektivisering og økt tilrettelegging for rehabilitering. Regulatoriske og økonomiske virkemidler bør bidra til å vri investeringer fra nybygging til drift og vedlikehold av eksisterende bygg og infrastruktur. Det må gjøres enkelt og attraktivt å bygge på en fleksibel måte, slik at bygg kan ivareta ulike formål gjennom sitt livsløp.  Videre mener Bergen kommune det må bygges systemer og markedsplasser som gjør det mulig å skape sirkulære verdikjeder og forretningsmodeller, samtidig som vi inkluderer flere frivillige og ideelle initiativ. Dette krever regelverk, retningslinjer, merkeordninger og standarder som fremmer sirkulære prinsipper, verdikjeder og forretningsmodeller, og gjør det enkelt for alle å ta miljø- og klimavennlige valg. De økonomiske virkemidlene må bidra til samarbeid og åpenhet, redusere finansiell risiko og gjøre det både enkelt, fordelaktig og lønnsomt å drive sirkulært. Det må koste mer å skape avfall, og å levere varer og tjenester som ikke er holdbare, effektivt produsert, eller kan sirkuleres. Det må gjøres enklere å ta de gode klimavalgene knyttet til forbruk. Kapittel 10 Innovasjon, omstilling og næringsstruktur Bergen kommune er enig med Klimautvalget i at vi må skape en mer effektiv planlegging og gjennomføring av investeringsprosjekter hvor klimahensyn er integrert, og at endringer i investeringsbehov som følge av omstillingen til et lavutslippssamfunn må vurderes nærmere.  Klimapolitikk og næringspolitikk må trekke i samme retning, og må gjenspeiles i utøvelse av eierskap og gjennom krav til selskapsrapportering om klima- og bærekraftsrisiko og utarbeidelse av omstillingsplaner. Bergen kommune savner en grundigere vurdering av omstillingsrisikoen i det offentliges investeringsprosjekter og eierskap. Omstillingen til et lavutslippssamfunn har mange fallgruver, og de institusjonelle, økonomiske og regulatoriske risikoene bør vurderes nærmere. Ansvarsrisiko vil også få større betydning fremover, med konsekvensene og virkningene av klimaendringene. Del 4: Organisering for klimaomstilling  Kapittel 17 Et overordnet klimastyringsystem Bergen kommune er enig med Klimautvalgets anbefalinger til et eventuelt klimastyringsystem, og vil fremheve anbefalingen om at det gjøres en «klimavask» av relevante lover med sikte på å styrke klimahensynets rettslige stilling. For at Bergen kommune skal nå sine klimamål er vi avhengige av at lovgivningen spiller på lag, slik at omstillingen kan gjennomføres rettferdig og effektivt. Vi savner også tydeligere anbefalinger om økonomiske ordninger for kommunens omstilling til lavutslippssamfunn. Her vil vi særlig peke på behovet for statlige bidrag og forutsigbarhet i store investeringstiltak som karbonfangst ved kommunale forbrenningsanlegg.  Bergen kommune er også enig i utvalget om at klimalovgivning må gi rom for ulike politiske veivalg og kursendringer underveis. Innholdet i klimapolitikken må kunne bestemmes gjennom løpende politiske prosesser og justeringer basert på ny kunnskap. Dette er viktig både for å sikre gode løsninger og for klimapolitikkens legitimitet.",2.,Kommune
Den norske kirke,"Høringssvar NOU 2023: 25 Omstilling til lavutslipp - Veivalg for klimapolitikken mot 2050 Kirkerådet i Den norske kirke deltar i denne høringen for å vise støtte til tiltak for aktiv håndtering av klimakrisen.   Den norske kirke har engasjert seg i klima- og miljøarbeid i flere tiår. Dette kommer blant annet tydelig til uttrykk gjennom Kirkemøtets vedtak KM 15/21: «Mer himmel på en truet jord - Den norske kirkes arbeid med klima, miljø og bærekraft mot 2030». Dette gjenspeiles også i Kirkerådets handlingsplan fra 2021, hvor Kirkerådet forplikter seg på aktiv handling for å virkeliggjøre bærekraftsmålene. Kirkerådet skal selv kutte utslipp fra egen virksomhet gjennom flere konkrete mål.   For Den norske kirke springer dette engasjementet ut fra en etisk og teologisk forankring om at alle mennesker har den samme verdi, og derfor samme rett til livsgrunnlag. Den norske kirke ønsker, sammen med andre sivilsamfunnsaktører, å påvirke både egne medlemmer, næringsliv og politiske myndigheter til holdningsendring og aktiv handling.   Støtte til utvalgets vurderinger og anbefalinger Kirkerådet mener at rapporten får fram både kompleksiteten og alvoret i klimakrisen, og gir et godt grunnlag for å sette samfunnsomstilling ut i praksis. I møte med klima- og miljøkrisen verden står ovenfor, mener Kirkerådet at det er viktigere å enes om felles og tilstrekkelig kraftfull handling enn å fokusere på mindre uenigheter. Kirkerådet støtter derfor utvalgets hovedanbefalinger og -vurderinger på side 13-17 i rapporten. Til anbefalingen om en bred tilnærming til virkemiddelbruken, vil Kirkerådet legge til betydningen av at tiltakene som prioriteres i størst mulig grad også ivaretar sosial bærekraft.   Rapporten fra Klimautvalget 2050 beskriver en helt nødvendig omstilling som samfunnet må gjennom, dersom man skal klare Parisavtalens mål om maks to graders oppvarming. Kirkerådet forutsetter at Norge, som et oljeproduserende land med stor betalingsevne, tar sitt ansvar og bidrar etter evne for å kutte utslipp nasjonalt og omstille Norge til et lavutslippssamfunn. Kirkerådet støtter Klimautvalgets forslag, og understreker nødvendigheten av å omsette disse i handling for å sikre reell framgang i klimaarbeidet.  Aktiv oppfølging av anbefalingene er avgjørende Samfunnet er godt kjent med de katastrofale konsekvensene verden står overfor uten en omstilling som går raskt nok, og har mye kunnskap om hva som må gjøres. Nå er det avgjørende å omskape denne kunnskapen til handling for å skape den endringen verden er helt avhengig av.  Kirkerådet uttrykker en bekymring for at retorikken kan bli liggende igjen på papiret uten praktisk implementering. Utvalgets forslag har ingen virkning før de omsettes i konkret handling. Kirkerådet er derfor primært opptatt av at man velger tiltak som er effektive nok til at man faktisk når målene.  Praktisk handling er nødvendig Kirkerådet anerkjenner kompleksiteten knyttet til samfunnsomstilling. Derfor er det avgjørende å koordinere og samarbeide på tvers av sektorer, slik det også diskuteres i Klimautvalgets utredning. Kirkerådet støtter klimautvalgets understrekning av at det trengs en robust klimalov som et effektivt styringsverktøy. Brudd på loven må få større konsekvenser for lovbryter enn det som er tilfellet i dag.   Klimakrisen og naturkrisen er dypt sammenvevd. Klimaendringer truer biologisk mangfold og livsgrunnlaget generelt. Ødeleggelsen av naturlige habitater og tapet av arter forverrer klimakrisen og omvendt. Derfor må handling mot klimaendringer også inkludere tiltak for å bevare og gjenopprette naturmiljøer. Med dette som bakgrunn, blir viktigheten av integrerte løsninger tydelig.   Konklusjon Det er vesentlig at Klimautvalgets forslag virkeliggjøres for at Norge skal ta sitt rettmessige ansvar for konsekvensene av de utslipp vi har bidratt til globalt og nasjonalt. Kirkerådet støtter hovedtrekkene i utvalgets vurderinger og anbefalinger, og oppfordrer til konkret og tilstrekkelig effektiv handling. Kirkerådet mener det nå er avgjørende å gå fra å uttrykke bekymring til målrettet praksis for å takle klimautfordringene verden står ovenfor. Derfor gir Kirkerådet særlig støtte til tiltak for målrettet og forsterket klimapolitikk.",22.12.2023,Kirke
Drivkraft Norge,"Høring NOU 2023:25 Omstilling til lavutslipp - Veivalg for klimapolitikken mot 2050  Det vises til muligheten til å sende inn høringsinnspill til NOU 2023:25 Omstilling til lavutslipp - Veivalg for klimapolitikken mot 2050. Drivkraft Norge er bransjeforeningen for selskaper som selger flytende drivstoff og energi til det norske markedet. Våre medlemmer står for over 95 prosent av drivstoffomsetningen i Norge. I tillegg dekker våre medlemmer om lag 95 prosent av hurtigladetilbudet. Drivkraft Norge stiller oss bak målet om at Norge skal bli et lavutslippsamfunn i 2050. På kortere sikt ønsker vi å bidra til at Norge når sitt klimamål om å redusere utslippene med 55 prosent innen 2030. Som utvalget peker på vil en slik omstilling kreve at alle sektorer gjennomgår en kraftig omstilling slik at det kun er de utslippene som er aller vanskeligst å kutte som gjenstår. Utvalget understreker at troverdigheten til gjennomføring av klimapolitikken må styrkes og at tiltak for å redusere utslipp ikke må uthules eller utsettes. For å få til dette mener vi at det er helt sentralt å ha en kostnadseffektiv og teknologinøytral tilnærming til utslippsreduksjoner . Alle klimat iltak bør derfor tas med i et lavutslippscenario, både nullutslippsteknologi og bruk av bærekraftig avansert biodrivstoff. Bruk av bærekraftig avansert biodrivstoff avvises på uriktig grunnlag Drivkraft Norge deler ikke Lavutslippsutvalgets syn på bruken av biodrivstoff i et lengre perspektiv. Utvalget mener at biodrivstoff ikke er en langsiktig løsning for veitransporten fordi biomasseressursene er knappe og bruk av slike ressurser potensielt truer matsikkerhet, naturmangfold og andre miljøverdier. I tillegg mener utvalget at bruk av biodrivstoff kan forsinke omstillingen fra forbrenningsmotor til elmotor og at bioressursene bør forbeholdes områder der det ikke finnes gode alternative nullutslippsløsninger . En slik tilnærming er for det første ikke teknologinøytral og feiler i å likestille gode klimatiltak. For det andre er utvalgets begrunnelse for å ikke satse på biodrivstoff basert på feilaktige opplysninger.  Norges andel av den globale tilgangen på avansert biodrivstoff går ned, noe som betyr at tilgangen har økt mer enn den økte etterspørselen i det norske markedet. Dette understøttes av erfaringer fra våre medlemmer som rapporterer om gode muligheter for leveranser av bærekraftig avansert biodrivstoff. Det er derfor betenkelig at begrenset tilgang på avansert biodrivstoff brukes som et argument mot å satse på tiltak som inkluderer bruk av biodrivstoff . Vi vil også påpeke at klimagevinsten av å bruke elektrisitet og biodrivstoff er den samme. I et samfunnsøkonomisk perspektiv er det ikke uvesentlig at eksisterende infrastruktur for flytende drivstoff kan benyttes ved bruk av avansert biodrivstoff . Det gir en betydelig besparelse sammenliknet med andre fornybare energibærere. Bruk av forbud gir ikke kostnadseffektiv omstilling av industrien Drivkraft Norge deler utvalgets anbefaling om at omstillingstempoet for norsk klimapolitikk må økes . Vi er derimot ikke enig i forslaget om at dette må følges opp gjennom økt bruk av juridiske virkemidler og at det løpende skal vurderes om det er hensiktsmessig å varsle fremtidig forbud av utslipp fra ulike kilder. Drivkraft Norge vil heller oppfordre til å bruke sektorovergripende klimavirkemidler som øker konkurranseevnen til alle fornybare løsninger. Vi er ikke enig i utvalgets anbefaling om å forby bruk av fossile energikilder til energibruk i industrien. Et slikt forbud kan ha uante konsekvenser både for industriarbeidsplasser og forsyningssikkerheten for energi. Industrien har i dag få alternativer til fossile energikilder utover elektrifisering. Vi mener derfor man må øke innsatsen for å bygge opp verdikjeder for andre fossilfrie energibærere slik som bioLPG og biogass. Oppsummert Drivkraft Norge mener Norge kan bli et lavutslippsamfunn i 2050. For å få til dette må vi satse på en teknologinøytral tilnærming som gir de mest kostnads effektive klimatiltakene . Vi har ikke tid eller råd til å velge bort gode klimaløsninger, som bærekraftig biodrivstoff . Omstillingen fra fossile energibærere til fornybare løsninger må omfatte alle tilgjengelige teknologier og vi må bruke virkemidler som gir rom for at dette skjer.",26.02.2024,Forening
Elverum kommune,"Høringsnotat NOU 2023:25 Omstilling til lavutslipp-veivalg for klimapolitikken mot 2050 Øvrige dokumenter i saken Høring - NOU 2023:25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Kommunedirektørens innstilling Klimautvalget 2050 sin utredning «Omstilling til lavutslipp – Veivalg for klimapolitikken mot 2050» tas til orientering. Utredningen er omfattende og grundig, og gir et godt grunnlag for det videre arbeidet med Norges klimapolitikk. Hovedmålet for utvalget har vært å vurdere hvordan gode prinsipper og systemer for beslutninger på alle nivåer kan gjøre veien til lavutslippssamfunnet enklere, raskere og mer effektiv.  Elverum kommune har følgende merknader til utredningen: - Det er i kommunene den praktiske klimapolitikken skal skje, og det er i kommunene kompetansen og viljen til endring må finnes. Satsing på kompetanseheving og opplæring i det offentlige for å kunne nå klimamålene innen 2050 er avgjørende for å nå målene. For å få en økt forståelse for, og eierskap til klimaarbeid og de sirkulærøkonomiske prinsipper, bør det nasjonalt prioriteres egnet opplæring for alle sektorer i det offentlige. - For gjennomføring av gode klimatiltak er det avgjørende at kommunene har et godt rammeverk for sitt arbeid, og det er positivt at utvalget foreslår en presisering gjennom lov (plan- og bygningsloven), som vil gi kommunene en hjemmel til å stille krav i planverket. Det er flere områder som kommer inn som nye momenter, og hvor kommunene ikke har et klart rammeverk pr i dag. Dette gjelder blant annet hvordan kommunene skal håndtere/vurdere arealer i kommunal planlegging til fornybar energi i fremtiden (f.eks. vindkraft og solenergi).  - Det er av avgjørende betydning at man har et forutsigbart virkemiddelapparat som gir kommunene det verktøyet man trenger for å komme i gang med et langsiktig klimaarbeid. En av de mulighetene kommuner i Norge i dag har til å få finansiert klimaprosjekter, er gjennom Klimasatsmidler fra Miljødirektoratet. Forutsigbarheten i søknadsprosessen gir en viss usikkerhet ved at dette er midler som vurderes årlig i statsbudsjettet, og som ofte blir en post som man ikke vet utfallet av. Samtidig blir søknadsfristen kort fra statsbudsjettet og kriterier for søknader er vedtatt, til søknadsfrist for kommunene. Får å få gode langsiktige og bærekraftige klimaprosjekter kreves det planlegging og samarbeid mellom sektorer. Det er da viktig å gi kommunene langsiktige og forutsigbare vilkår for å få dette til. - Det bør i større grad tilgjengeliggjøres verktøy og systemer for kommunene, slik at det som måles og rapporteres gjøres over samme lest. Dette er verktøy som bør tilgjengeliggjøres nasjonalt/regionalt og ikke ble en tjeneste som hver kommune selv må anskaffe og finansiere. - Elektrifisering av Solør- og Rørosbanen er kanskje det viktigste klimatiltak for fremtiden i Sør-Østerdalen. Både i forhold til økt persontrafikk og i forhold til å få gods over på bane. Dette er også et samfunnssikkerhetstiltak hvor man har en alternativ trase ut imot Europa og nordover i Norge. For Elverum kommune og regionen er det viktig at Nasjonal transportplan gjenspeiler de gode klimatiltak i regionen, og at disse prioriteres. Utredning Høringsinnspill til Klimautvalget 2050 sin rapport «Omstilling til lavutslipp – Veivalg for klimapolitikken mot 2050». Høringsfrist er satt til 30.01.2024  Bakgrunn Kongen i statsråd oppnevnte 13. august 2021 et utvalg for å gjøre en helhetlig utredning av hvilke veivalg Norge står overfor for å nå målet om å bli et lavutslippssamfunn innen 2050. Klimautvalget la fram sin NOU «Omstilling til lavutslipp – Veivalg for klimapolitikken mot 2050» den 27. oktober 2023. Formannskapet i Elverum kommune fikk rapporten som referatsak 160/23 i møtet 08.11.2023, og henstilte om at det ble avgitt en høring hvor det ble sett på hva som kan være viktig for regionen. Bakgrunner for Klimautvalget sin rapport er at Norge har i lov om klimamål (klimaloven) lovfesta et mål om å bli et lavutslippssamfunn innen 2050. Klimaloven slår fast at målet skal være at klimagassutslippene blir reduserte i størrelsesorden 90–95 pst. sammenlignet med utslippsnivået i referanseåret 1990.  Klimautvalgets vurdering Klimamålene skal nås sammen med andre viktige samfunnsmål, og politikken for andre mål må være forenlig med lavutslippssamfunnet. Mye av det som må gjøres for å nå klimamålene, er også lurt av andre hensyn. Å ta vare på naturen, legge om til et sunnere og mer plantebasert kosthold, og få en mer sirkulær økonomi er bra av flere grunner. Vi må tenke i et lengre tidsperspektiv, og mer på tvers av sektorer. I rapporten anbefaler utvalget hvordan rammene for all politikk bør være for at målene skal nås. - Å bli et lavutslippssamfunn avhenger av mange små og store beslutninger, i både offentlig og privat sektor. Disse beslutningene må ta utgangspunkt i hvor vi vil være i 2050. Utvalget peker på at omstillingen til et lavutslippssamfunn vil kreve ressurser som kraft, arealer, naturressurser og arbeidskraft og kompetanse. Alle disse ressursene er knappe. Derfor må løsningene være ressurseffektive, og ressursbruken i ulike sektorer må avveies mot hverandre. All økonomisk aktivitet må skje innenfor de rammene naturen setter.  Omstillingen til et lavutslippssamfunn er avhengig av beslutningene som tas i dag. Å utsette omstillingen vil kunne føre til en dyrere, bråere og mer krevende omstilling på et senere tidspunkt. Utvalget foreslår derfor tiltak for å styrke måten klimapolitikken drives på. Hensikten er å gi mer forutsigbarhet og regelmessighet i vurderingene av klimapolitikken, og sørge for mer helhetlige vurderinger på tvers av samfunnsområder. Dette vil styrke klimapolitikkens troverdighet.  Å sette en pris på utslipp av klimagasser har vært og bør fortsette å være viktig i norsk klimapolitikk. Men prising fungerer ikke for alle utslipp når så å si alle utslipp skal fjernes for godt. Derfor mener utvalget at man i større grad bør bruke mer sammensatte pakker med virkemidler. Både pedagogiske virkemidler, avgifter, subsidier, påbud og forbud har en rolle å spille for å få til en god omstilling. Slik kan man også få synliggjort at omstillingen handler om samfunnet, ikke om utslippene. Omstillingen til et lavutslippssamfunn forutsetter at klimapolitikken forsterkes. Som beskrevet i utvalgets delrapport fra juni 2022 har utvalget lagt følgende til grunn for sitt arbeid: - Det er et stort misforhold mellom de uttalte ambisjonene i klimapolitikken og vedtatte tiltak og virkemidler. Troverdigheten til gjennomføring av klimapolitikken må derfor styrkes. Tiltak for å redusere utslipp må ikke uthules, gjennomføring av tiltak må ikke utsettes, og lavutslippsutvikling må i større grad innarbeides i samfunnsutviklingen generelt. - Klimapolitikken må favne bredere. Det er ikke nok å arbeide for å redusere utslippene fra norsk territorium. Norges innsats for å redusere utslipp andre steder, blant annet knyttet til norsk eksport, norsk import, bistand og teknologiutvikling må samordnes og intensiveres. Det er også vesentlig at klimapolitikken ses i sammenheng med naturkrisen og politikk for bærekraftig bruk av arealer både på land og til havs. - Klimapolitikken må legge mer vekt også på langsiktige hensyn. Norsk klimapolitikk må i større grad vektlegge varig omstilling til nullutslipp. Alle tiltak innen klimapolitikken bør vurderes på grunnlag av samlede virkninger på utslipp over tid. - Klimapolitikken må understøttes av et beslutningssystem som er bedre tilpasset målet om en helhetlig omstilling av samfunnet. En målrettet omstilling til et lavutslippssamfunn må starte nå. Planlegging, beslutninger og mål må endres nå slik at de er i tråd med hvor det norske samfunnet skal være i 2050. Det er 27 år til 2050, og jo flere feil beslutninger som tas og investeringer som gjøres i feil retning, desto tyngre og bråere blir omstillingen. Ekstremværet sommeren 2023, både i Norge og resten av verden, minner oss på at det haster å gjennomføre en mer virkningsfull klimapolitikk.  Overgangen til et lavutslippssamfunn krever politisk lederskap. Mange tiltak vil kreve endring og omstilling. Det kan skape motstand fra grupper som har interesse av å unngå enkelte endringer. Politisk lederskap kreves for å avveie kryssende hensyn og interesser og for å sørge for inkluderende prosesser som gir legitimitet til beslutningene, samtidig som tempoet i omstillingen økes. Ikke minst kreves det lederskap for å inspirere til handling og å vise at omstilling til lavutslipp er omstilling til noe bedre. Utvalget har forsøkt å belyse de mest sentrale sidene ved omstillingen samfunnet skal gjennom og å få frem de viktigste veivalgene vi står overfor. Men det er bare politisk lederskap som kan omsette langsiktige mål om lave utslipp til politiske beslutninger i dag.   Utvalgets hovedanbefalinger Utvalget mener at… …alle beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050. Norsk klimapolitikk må vektlegge varig omstilling til nullutslipp og tempoet i omstillingen må økes. … og foreslår derfor at: Norges klimamål for 2050 presiseres til å innebære reduksjon i utslippene fra norsk territorium med 90 – 95 prosent sammenlignet med 1990, uten at utslipp og opptak fra sektoren for skog- og arealbruk er regnet inn. - det settes egne klimamål for utslipp, opptak og lagre av karbon i sektoren for skog- og arealbruk. Målene ses i sammenheng med nasjonale mål for naturmangfold og internasjonale forpliktelser for natur. - omstillingen til et lavutslippssamfunn bygges på at eksisterende utslipp skal fjernes eller reduseres kraftig gjennom redusert aktivitetsnivå, endret atferd og bruk av nullutslippsteknologi. - utvikling og implementering av teknologi for direkte fangst av CO2 fra luft er viktig, men må ikke legges til grunn som et alternativ til å redusere utslippene. - det utvikles politikk for omstilling i jordbrukssektoren utover dagens ambisjoner. - det utarbeides en strategi for sluttfasen av norsk petroleumsvirksomhet, og at denne legges frem for Stortinget så raskt som mulig. Utvalget tilrår at det ikke gis ytterligere tillatelser til leting, utvinning (PUD), eller anlegg og drift (PAD) inntil en slik strategi er ferdigstilt. Utvalget mener at… all politikk og alle beslutninger må ta utgangspunkt i at alle ressurser er knappe. … og foreslår derfor at: - all økonomisk aktivitet må skje innenfor planetens tålegrenser og økonomien må bli mer sirkulær. - løsninger som reduserer bruken av knappe ressurser som kraft, areal og mineraler og metaller prioriteres. - det innføres sterkere virkemidler for energieffektivisering samtidig som produksjonen av fornybar energi økes for å ha tilgang på tilstrekkelig energi til å erstatte fossil energi. - lave energipriser ikke settes som hovedmål for energipolitikken. Energiprisene må reflektere samfunnets kostnader ved å skaffe ny kraft tilveie. - tiltak som reduserer etterspørselen etter transport prioriteres, både når det gjelder transport av varer og av personer. - biomasse, som er en knapp ressurs, prioriteres til andre formål enn energi. - aktiviteten i petroleumsvirksomheten reduseres ut over forventet aktivitetsnivå frem mot 2050, for å unngå at sektoren legger beslag på knappe ressurser som kraft og kompetanse, og dermed vanskeliggjør omstillingen til et lavutslippssamfunn. - Utvalget anbefaler permanent stopp i letevirksomhet uten direkte tilknytning til eksisterende infrastruktur, og at det ikke besluttes bygging av ny infrastruktur som binder oss til utslipp frem mot og forbi 2050. - kraft fra land som utslippsreduserende tiltak som hovedregel unngås. Utvalget mener at… …arealpolitikken må begrense tap av natur og bidra til bevaring av naturens karbonlagre ... og foreslår derfor at: nedbygging av naturlige arealer begrenses vesentlig og at det legges tydeligere og mer bindende nasjonale rammer for bruken av arealer. - det nasjonale vernet av økosystemer økes. - det utvikles bindende, helhetlige planer for arealene til havs. Utvalget mener at… …det må koste mer å slippe ut ... og foreslår derfor at: utarbeides en forpliktende opptrappingsplan for - karbonprisen også etter 2030. - andre virkemidler som regulatoriske og pedagogiske virkemidler tas i bruk når karbonprising ikke er tilstrekkelig, mulig eller effektivt. - vurdere å bruke inntekter fra kvotesalg og midler til CO2- priskompensasjonsordningen til omstilling mot nullutslipp i de kvotepliktige virksomhetene. - uønskede fordelingseffekter i hovedsak håndteres gjennom skattesystemet og velferdsordninger. Utvalget mener at… …det må være en bred tilnærming til virkemiddelbruk hvor juridiske, økonomiske og pedagogiske virkemidler benyttes. ... og foreslår derfor at: - det legges vekt på at virkemidlene i klimapolitikken er forutsigbare og reduserer uønsket stiavhengighet. - virkemidler kombineres for å gi rask omstilling og økt oppslutning om klimapolitikken. - juridiske virkemidler som krav, påbud og forbud i større grad tas i bruk, og at det løpende vurderes om det er hensiktsmessig å varsle fremtidig forbud av utslipp fra ulike kilder. - lovverket prioriterer klimahensyn gjennom krav om å vurdere klimaeffekt eller vektlegge klimahensyn. - det alltid vurderes om andre virkemidler som offentlige anskaffelser og pedagogiske virkemidler kan være effektive. Utvalget mener at… …planer og beslutningssystemer må ta utgangspunkt i at Norge skal være et lavutslippssamfunn i 2050. ... og foreslår derfor at: - Norge etablerer et styrket styringssystem for klimaomstilling som bidrar til at målene blir nådd. - alle sentrale styrings- og politikkdokumenter som de årlige budsjettdokumentene, Nasjonal transportplan og Perspektivmeldingen skal ta utgangspunkt i klimamålene. - det legges frem helhetlige klima- og energiplaner for Stortinget hvert annet år, og at det søkes brede og ambisiøse klimaforlik. - den samiske befolkningen involveres bedre i offentlige beslutninger om klimapolitikk. - det etableres et klimapanel som skal bidra til et faglig grunnlag for klimapolitikken og til å identifisere muligheter og utfordringer. - kommunene får et tydelig og lovfestet ansvar for å bidra i omstillingen til et lavutslippssamfunn, og staten må legge til rette for at kommuner kan føre en ambisiøs klimapolitikk. - det gjennom samarbeid og dialog mellom arbeidsgiversiden, arbeidstakersiden, utdanningssektoren og politiske myndigheter tas en strukturert tilnærming til etter- og videreutdanning for å møte lavutslippssamfunnets kompetansebehov Utvalget mener at… …det på en mer systematisk måte må tas hensyn til hvordan norsk politikk virker på andre lands mulighet til omstilling. ... og foreslår derfor at: - Norge øker innsatsen for reduserte utslipp i andre land. Denne innsatsen må komme i tillegg til oppfyllelse av Norges klimamål. - det etableres et nasjonalt mål om å redusere utslipp av klimagasser i andre land fra forbruk i Norge i samsvar med målene i Parisavtalen. - det vurderes hvordan Norge kan inkludere utslipp fra utenriks luftfart og sjøfart knyttet til Norge i de norske, territorielle klimamålene. - handelspolitikken utvikles som verktøy i overgangen til et lavutslippssamfunn og en sirkulær økonomi. Utvalget mener at… …Norge er avhengig av fortsatt tett samarbeid med EU om klimapolitikken. ... og foreslår derfor at: - Norge fortsetter klimasamarbeidet med EU, og deltar i EUs klimaregelverk frem mot 2050. - EUs regelverk for omstilling gjennomføres i et høyere tempo.  Vurdering Klimautvalget sier i sin vurdering at «kommuner og fylkeskommuner spiller en sentral rolle i norsk samfunnsutvikling, og er viktige i omstillingen til et lavutslippssamfunn. Lykkes ikke Norge med omstilling i kommunene, vil ikke Norge bli et lavutslippssamfunn. Myndigheter på alle nivå har en viktig rolle for å bidra til et ambisiøst klimaarbeid i kommunene. Kommunene er sentrale både i planleggingen og gjennomføringen av tiltak som legger viktige rammer for omstillingen gjennom retningsvalg som kan gi stiavhengighet og føringer for bruk av ressurser».  Videre mener Klimautvalget at « kommunene må ha et tydelig ansvar for å bidra i omstillingen til et lavutslippssamfunn. Mye av beslutningsmyndigheten i Norge er desentralisert, og kommunene har store muligheter til å påvirke samfunnets utvikling. Kommunene har en vesentlig rolle som samfunnsutvikler, myndighetsutøver, tjenesteleverandør, innkjøper, eier og drifter. Kommunene har flere sentrale virkemidler de kan ta i bruk, blant annet som arealplanlegger».  I utredningen sies det at «en av forutsetningene for at kommunene skal lykkes er at Staten også har et ansvar for å legge til rette for at kommuner kan føre en ambisiøs klimapolitikk, og for å bryte ned barrierer som kan begrense kommunes klimaarbeid. Klimaarbeidet i kommunene er også avhengig av at staten tilrettelegger for at kommunen kan omstille seg. Det er mange sektorovergripende virkemidler som ligger på statlig nivå, og det er viktig at kommunene har handlingsrom til å kunne gjennomføre en ambisiøs klimapolitikk». Det er et faktum at det er i kommunene den praktiske klimapolitikken skal skje, og det er i kommunene kompetansen og viljen til endring må finnes. Satsing på kompetanseheving og opplæring i det offentlige for å kunne nå klimamålene innen 2050 er avgjørende for å nå målene. For å få en økt forståelse for, og eierskap til klimaarbeid og de sirkulærøkonomiske prinsipper, bør det nasjonalt prioriteres egnet opplæring for alle sektorer i det offentlige. For gjennomføring av gode klimatiltak er det avgjørende at kommunene har et godt rammeverk for sitt arbeid, og det er positivt at utvalget foreslår en presisering gjennom lov (plan- og bygningsloven), som vil gi kommunene en hjemmel til å stille krav i planverket. Det er flere områder som kommer inn som nye momenter, og hvor kommunene ikke har et klart rammeverk pr i dag. Dette gjelder blant annet hvordan kommunene skal håndtere/vurdere arealer i kommunal planlegging til fornybar energi i fremtiden (f.eks. vindkraft og solenergi). Videre er det avgjørende at man har et forutsigbart virkemiddelapparat som gir kommunene det verktøyet man trenger for å komme i gang raskt med klimaarbeidet. En av de mulighetene kommuner i Norge i dag har til å få finansiert klimaprosjekter, er gjennom Klimasatsmidler fra Miljødirektoratet. Forutsigbarheten i søknadsprosessen gir en viss usikkerhet ved at dette er midler som vurderes årlig i statsbudsjettet, og som ofte blir en post som man ikke vet utfallet av. Samtidig blir søknadsfristen kort fra statsbudsjettet og kriterier for søknader er vedtatt, til søknadsfrist for kommunene. Får å få gode langsiktige og bærekraftige klimaprosjekter kreves det planlegging og samarbeid mellom sektorer. Det er da viktig å gi kommunene gode vilkår for å få dette til. For kommunen som har en stram økonomi er det en forutsetning at det tilgjengeliggjøres virkemidler i mye større grad. Det er faktisk i kommunene klimapolitikken skal gjennomføres, og det er der det må finnes gjennomføringsevne. Klimautvalget 2050 sier i sin rapport at «Staten har også et ansvar for å legge til rette for at kommuner kan føre en ambisiøs klimapolitikk, og for å bryte ned barrierer som kan begrense kommunes klimaarbeid. Klimaarbeidet i kommunene er også avhengig av at staten tilrettelegger for at kommunen kan omstille seg. Det er mange sektorovergripende virkemidler som ligger på statlig nivå, og det er viktig at kommunene har handlingsrom til å kunne gjennomføre en ambisiøs klimapolitikk». Klimautvalget 2050 har vurdert at en mulighet for å sikre kommunens bidrag til omstillingen er å endre kommuneloven slik at det blir lovpålagt å utarbeide og vedta klimamål med en tilhørende plan med tiltak for å kutte utslipp og øke opptak i tråd med målet, og et klimabudsjett som gjelder utslipp innenfor kommunens geografiske område. Disse kan følges opp på tilnærmet samme måte som økonomiforvaltningen, og det bør også rapporteres på oppfølgingen slik det gjøres for økonomiplanen. Klimagassregnskapet for kommuner og fylker, publisert årlig av Miljødirektoratet, kan være et nyttig verktøy. En slik løsning må sees i nær sammenheng med plan og bygningsloven, som har stor betydning for kommunenes arbeid med samfunnsutvikling og - planlegging. Også andre lover, som klimaloven, kunne vurderes som en lov hvor kommuners rolle kan forankres. Kommunestyret i Elverum kommune har vedtatt at det skal utarbeides klimagassregnskap i forbindelse med årsmelding, og i tillegg jobbes det med å etablere rutiner for klimabudsjett i forbindelse med handlings- og økonomiplanen. Det er bra at dette foreslås fastsatt ved lov slik at dette blir gjennomført i alle kommuner. Da bør det også i større grad tilgjengeliggjøres verktøy og systemer for kommunene, slik at det som måles og rapporteres gjøres over samme lest. Dette er verktøy som bør tilgjengeliggjøres nasjonalt/regionalt og ikke ble en tjeneste som hver kommune finansiere. Klimautvalget 2050 anbefaler at alle sentrale styrings- og politikkdokumenter som de årlige budsjettdokumentene, Nasjonal transportplan og Perspektivmeldingen skal ta utgangspunkt i klimamålene. En av Klimautvalgets hovedanbefalinger er at norsk klimapolitikk må vektlegge varig omstilling til nullutslipp og tempoet i omstillingen må økes. Elektrifisering av Solør- og Rørosbanen er kanskje det viktigste klimatiltak for fremtiden i Sør-Østerdalen. Både i forhold til økt persontrafikk og i forhold til å få gods over på bane. Dette er også et samfunnssikkerhetstiltak hvor man har en alternativ trase ut imot Europa og nordover i Norge. For Elverum kommune og regionen er det viktig at Nasjonal transportplan gjenspeiler de gode klimatiltak i regionen, og at disse prioriteres. Oppsummert har Elverum kommune følgende merknader: - Det er i kommunene den praktiske klimapolitikken skal skje, og det er i kommunene kompetansen og viljen til endring må finnes. Satsing på kompetanseheving og opplæring i det offentlige for å kunne nå klimamålene innen 2050 er avgjørende for å nå målene. For å få en økt forståelse for, og eierskap til klimaarbeid og de sirkulærøkonomiske prinsipper, bør det nasjonalt prioriteres egnet opplæring for alle sektorer i det offentlige. - For gjennomføring av gode klimatiltak er det avgjørende at kommunene har et godt rammeverk for sitt arbeid, og det er positivt at utvalget foreslår en presisering gjennom lov (plan- og bygningsloven), som vil gi kommunene en hjemmel til å stille krav i planverket. Det er flere områder som kommer inn som nye momenter, og hvor kommunene ikke har et klart rammeverk pr i dag. Dette gjelder blant annet hvordan kommunene skal håndtere/vurdere arealer i kommunal planlegging til fornybar energi i fremtiden (f.eks. vindkraft og solenergi). - Det er av avgjørende betydning at man har et forutsigbart virkemiddelapparat som gir kommunene det verktøyet man trenger for å komme i gang med et langsiktig klimaarbeid. En av de mulighetene kommuner i Norge i dag har til å få finansiert klimaprosjekter, er gjennom Klimasatsmidler fra Miljødirektoratet. Forutsigbarheten i søknadsprosessen gir en viss usikkerhet ved at dette er midler som vurderes årlig i statsbudsjettet, og som ofte blir en post som man ikke vet utfallet av. Samtidig blir søknadsfristen kort fra statsbudsjettet og kriterier for søknader er vedtatt, til søknadsfrist for kommunene. Får å få gode langsiktige og bærekraftige klimaprosjekter kreves det planlegging og samarbeid mellom sektorer. Det er da viktig å gi kommunene langsiktige og forutsigbare vilkår for å få dette til. - Det bør i større grad tilgjengeliggjøres verktøy og systemer for kommunene, slik at det som måles og rapporteres gjøres over samme lest. Dette er verktøy som bør tilgjengeliggjøres nasjonalt/regionalt og ikke ble en tjeneste som hver kommune selv må anskaffe og finansiere. - Elektrifisering av Solør- og Rørosbanen er kanskje det viktigste klimatiltak for fremtiden i Sør-Østerdalen. Både i forhold til økt persontrafikk og i forhold til å få gods over på bane. Dette er også et samfunnssikkerhetstiltak hvor man har en alternativ trase ut imot Europa og nordover i Norge. For Elverum kommune og regionen er det viktig at Nasjonal transportplan gjenspeiler de gode klimatiltak i regionen, og at disse prioriteres.     ",17.01.2024,Kommune
Fagforbundet,"Høring - NOU 2023:25 Omstilling til lavutslipp - Veivalg for klimapolitikken mot 2050 - rapport av Klimautvalget 2050  Fagforbundet er Norges største arbeidstakerorganisasjon med mer enn 400 000 medlemmer. 200 000 jobber i kommunal sektor. Vi har 18 000 tillitsvalgte og er representert i alle landet kommuner.  Generelt Fagforbundet mener klimautvalget har levert en svært grundig rapport med mange gode anbefalinger. Den anbefaler en helhetlig og rask tilnærming til klimaproblemet for å sikre en troverdig overgang til et lavutslippssamfunn i 2050. Vi må tenke lengre, bredere og mer systematisk. Utvalget foreslår langt mer omfattende tiltak enn det som har vært vanlig fram til nå. Avgifter, kvotekjøp og støtte til teknologiutvikling som fangst og lagring av CO2 er ikke tilstrekkelig for å omstille Norge de neste tiårene.  Alle viktige ressurser som trengs til omstilling til et lavutslippssamfunn er knappe: kraft, biomasse, kapital, arealer, mineraler, metaller, andre naturressurser og kompetanse. Arbeidskraften kan ikke benyttes flere steder samtidig. Kraft som brukes ett sted - kan ikke brukes et annet, og areal som brukes til industri - kan ikke samtidig være vernet natur. Utvalgets presisering om at vi går inn i en tid med ressursknapphet, bryter med den rådende forestillingen om at teknologiske løsninger alene kan løse klima- og naturkrisen.  Vi står derfor ovenfor vanskelige valg og målkonflikter, tydeligst kommer dette fram i spørsmål om utbygging av ny fornybar energi som ofte kommer i konflikt med vern eller annen bruk av natur. Om vi skulle havne i en situasjon hvor ulike typer begrensninger gjør at vi ikke klarer å skaffe til veie tilstrekkelig energi til å opprettholde et kraftoverskudd, kan det bli nødvendig å prioritere hva vi skal bruke kraften til. Fagforbundet mener det bør starte et arbeid med å utvikle kriterier for en slik prioritering. Denne typer prioriteringer kan bli aktuelle både for nettilknytning og for kommunenes arbeid med reguleringsplaner.  Rapporten viser også svakheten ved den rådende sektortilnærmingen: ulike sektorer lager sine planer og klimaløsninger uten oversikt over hva disse planene betyr for andre sektorers virksomhet. Fagforbundet mener myndighetene har et stort ansvar for å sikre at offentlige beslutningstagere har tilgang til nødvendig informasjon til faktisk å overskue konsekvensene av sine beslutninger, herunder om beslutningene er forenlige med nasjonale målsettinger når det gjelder klima og miljø. Tilnærmingen til mange av utfordringene skissert i rapporten er det overordnede rammeverket: Unngå, forflytte, forbedre (UFF), som de overfører til de fleste sektorer, for eksempel transport, sirkulær økonomi, arealpolitikk og Norges generelle fotavtrykk i verden. Fagforbundet mener dette er en klok tilnærming som bør gjennomsyre all forvaltning og alle beslutninger.  Utvalget har lagt til grunn at omstilling og tiltak for utslippsreduksjon har ulik fordelingseffekt, både mellom arbeid og kapital og mellom senter og periferi. Dersom det ikke er samtidig utjevning, vil det kunne føre til polarisering, misnøye og forsinke nødvendig omstilling. Fagforbundet vil understreke at betydningen av at en reduksjon av økonomiske forskjeller vil gjøre det mer realistisk å få oppsluttning om den radikale omstillingen vi må gjennom som samfunn.  Kommunenes rolle Fagforbundet er positiv til hvordan offentlig sektor, og her særlig kommunene, er fremhevet som essensielle for å lykkes med omstillingen. Men som det sies i NOUen: «Kommunene må gis ressurser til å levere på oppgaven». Omstillingen skal finne sted over hele landet – uansett størrelse på kommune og ratioen innbyggertall/areal – og løsningene må tilpasses ressurser og utgangspunkt. Rapporten belyser en manglende helhetstenkning også når det gjelder styringsnivåer. Staten setter nasjonale mål på en rekke områder som klimagassutslipp, vern av natur, energieffektivisering, fornybarproduksjon osv, mens det er kommunene rår over de fleste virkemidler for å nå de nasjonale målene. Det er ikke gitt hvordan vi kan nå nasjonale mål uten å utfordre det kommunale selvstyre, men en god og nødvendig start er å sikre kommunene nok kompetanse og ressurser til at de faktisk kan vurdere egne aktiviteter og beslutninger opp mot de gitte nasjonale målene.  Vi ønsker å løfte frem noen utfordringer: - Fagforbundet synes rapporten i sin helhet er god, men savner et sterkere arbeidstakerperspektiv og hvordan mange løsninger i en slik omstilling både vil identifiseres og gjennomføres av arbeidstakere i deres virke. Et aktivt trepartssamarbeid (lokalt, regionalt og nasjonalt) kan bidra til en rettferdig omstilling, med bedre løsninger både ved endring av arbeidsoppgaver og investering i kompetanse. - Det er et åpent spørsmål hvordan styringsutfordringene skal håndteres på en måte som sikrer nasjonal måloppnåelse samtidig som man respekterer det kommunale selvstyret. Hvis nasjonal koordinering skal føre til forutsigbarhet for kommunene, må staten og statsforvalterne tenke regionalt og planlegge med tydelige rammer for arealbruk som kommunene kan jobbe etter, og unngå overstyring. - Fylkeskommunen har plikt til å veilede kommunene. Regionale satsninger på kompetansemiljø kan delfinansieres av fylkeskommunen, samtidig som de har oversikt over i hvilke kommuner det er forsterkningsbehov. Fylkene og statsforvalteren må ta et større ansvar på alle områder. - Fagforbundet vil legge vekt på at klimatilpasning og beredskap mot kriser kan og må være en integrert del av omstillingen til bærekraftige lokalsamfunn. Behovet for ressurser til dette kommer til å føles mer akutt i nær fremtid. Uforutsigbart nedbørsmønster og -mengder vil føre til at vi må tilpasse og bygge opp i en helt annen skala for å begrense skader på bygg, natur og infrastruktur. Det vil føre til vanskelige avveininger og prioriteringer for kommunene fremover, som i tillegg skal oppfylle nye lover og pålegg. Fagforbundet ser derfor at det, i første omgang, er behov for egne midler som kommunene kan søke på til klimatilpasningsarbeidet. I årene som kommer vil det bli behov for vesentlig mer bruk av midler for å sikre både offentlig og privat eiendom og infrastruktur mot mer dramatiske værhendelser. Gitt knapphet på nær sagt alle innsatsfaktorer vil det bety en øking i offentlig forbruk og investeringer på bekostning av privat forbruk og investeringer. - Naturavtalen som Norge forpliktet seg til i desember 2022 gir nye rammer for vern av natur, som også krever at det settes tydelige mål for kommunenes forvaltning av eget areal. Fagforbundet støtter utvalgets anbefalinger for arealpolitikken, som tar større hensyn til natur og klima. Både begrensning av nedbygging av natur, økt vern for økosystemer, restaurering og prissetting av natur er gode forslag. Vi deler bekymringen om irreversible endringer og hvordan fragmentert utbygging kan skape stor skade. Utvalgets forslag om gjennomgang av både arealplaner og samferdselsplaner med tanke på klima, natur og karbonlagring, ser vi som viktige konkrete tiltak i så måte.  - Omstillingen i krever at mange arbeidstakere må få økt og endret sin kompetanse, både i industrien og i offentlig sektor. En slik omstilling må gjøres slik at de ansatte kan ha tilstrekkelig trygghet for inntekt og arbeid. Særlig små kommuner vil være sårbare, og krever godt samarbeid mellom både administrativ og politisk ledelse - og arbeidstakernes tillitsvalgte. - For offentlig sektor, og særlig i kommunene, vil Fagforbundet fremheve at vi ser det som et klimatiltak og beredskapstiltak at de skattefinansierte tjenestene drives i egen regi, for å kunne få til rask og helhetlig omstilling til sirkulær økonomi, et lavutslippsamfunn og opprettholdelse av en helhetlig beredskap mot kriser.  Avslutning Fagforbundet støtter utvalget i at særinteresser eller endringsmotstand ikke må kunne definere løsningene vi velger fremover. Ulike samfunnsmål må ses i sammenheng, og klimapolitikken utformes så helhetlig, systematisk og tverrsektorielt som mulig. De komplekse og sektorovergripende problemstillingene krever løsninger som går på tvers av interesser. Også hvilken rekkefølge beslutningene tas i og prioriteringene her, legger viktige premisser senere muligheter og handlingsrom. Det krever klok ledelse å tenke lengre, bredere og mer systematisk, og agere på dette med flere parallelle hensyn. Særlig med tanke på ressursknappheten vi står ovenfor, både med arealer, energi, arbeidskraft, kompetanse og råstoff, er dette viktig. En sektor kan ikke støvsuge enkelte ressurser, det må prioriteres og fordeles. Fagforbundet er positive til hvordan utvalget inviterer partene til å definere hva en rettferdig omstilling er, og hvilke behov som vil oppstå av denne. Klimaomstillingen er en samfunnsprosess – ikke ren teknisk eller økonomisk øvelse - fremheves det i rapporten. Omstillingen vil endre måten vi lever på, med mindre fokus på økt forbruk, noe som krever endring av både normer og kultur. Og for å lykkes med det, må omstillingen oppleves rettferdig og slik at arbeidstakere kan bistå i omstillingen med trygghet for arbeid og inntekt.",28.02.2024,Forening
Fellesforbundet,"Høring - NOU 2023:25 Omstilling til lavutslipp - Veivalg for klimapolitikken mot 2050 - rapport av Klimautvalget 2050  Fellesforbundet viser til overnevnte høring fra klima- og miljødepartementet. Utvalget har utredet og drøftet hvordan klimaomstillingen vil påvirke energisystemet, natur og arealforvaltning, matsystemet og transportsystemet. Drøftelser og anbefalinger som direkte griper inn i hverdagen til Fellesforbundets over 170 000 medlemmer.  Fellesforbundet slutter opp om Parisavtalen, som innebærer at alle land forplikter seg til kutte klimagassutslippene sine for å hindre global oppvarming. Derfor er vi enig med klimautvalget i at det er viktig med rammeverk for klimakutt fram mot 2050. Usikkerhet rundt hvilke løsninger som vil bli utviklet i andre land, gjør det viktig å komme i gang med omstillingen tidlig for å gi forutsigbarhet for bedrifter og ansatte om hva som etterspørres av myndighetene.  Elektrifisering og kraftprising Mer enn halvparten av utslippsreduksjonene som skal til for å innfri Norges klimaforpliktelse i 2050 krever elektrisitet. Å gjennomføre elektrifiseringen av industri og transportsektor blir det viktigste tiltaket for å omstille Norge. Følgelig blir økt kraftproduksjon det viktigste virkemiddelet for å redusere norske utslipp. Økt fornybar energiproduksjon er også avgjørende for en rettferdig omstilling, fordi det sikrer utslippsreduksjoner ved eksisterende industri. Den rene kraften vil omstille næringslivet til et marked vektlegger lavutslipp i hele verdikjeden fra råstoff til ferdig produkt. Utvalget mener bruken av kraft må effektiviseres og prioriteres sterkere, og at kraftprisene må tillates å reflektere at kraft vil være en knapp ressurs. Et slikt veivalg innebærer at lave kraftpriser og nasjonalt kraftoverskudd ikke lenger skal være et hovedmål i energipolitikken. Utvalget foreslår med dette et annet retningsvalg for Norge som energinasjon enn den retningen som er pekt ut av Energikommisjonen, LO og NHOs energi- og industripolitiske plattform, og Strømprisutvalget som alle tar til orde for en videreføring av Norge som et høyenergisamfunn med konkurransedyktige kraftpriser og et stabilt nasjonalt kraftoverskudd. Fellesforbundet mener at lave kraftpriser fortsatt bør være et mål i kraftpolitikken. At strømregningene ikke spiser opp lønningene våre er avgjørende for å få folk med på omstillingen.  Offentlig eierskap over kraftressursene gir oss muligheten til å omfordele inntekter fra høye kraftpriser. Fellesforbundet mener derfor at nasjonal kontroll over kraften vil være av stor betydning for gjennomførbarheten til en sosialt rettferdig omstilling.  Grønn næringspolitikk Fellesforbundet er glad for at regjeringen fører en aktiv næringspolitikk for framskynde utslippskutt og tiltrekke investeringer til norsk eksportrettet lavutslippsindustri. Statlig risikoavlastning og lånegarantier må tilbys selskaper som ønsker å investere lavutslipp- produksjonsteknologi. Det er avgjørende at rammebetingelsene i næringspolitikken understøtter en utvikling av norsk industri. Staten kan bidra til at det skapes et hjemmemarked for norsk industri ved å stille krav til lokalt innhold for tildeling av prosjekter i de nye industriene. Vi må jobbe for at produksjonen foregår med nærhet til resursene, dette vil gjøre produksjon og transport mer bærekraftig.  Næringspolitikken må bygge på vårt store fortrinn; tilgang til billig fornybar kraft og fagarbeidere i verdensklasse. Vår arbeidsstyrke er teknologisk kompetent og har lang industriell erfaring som blir avgjørende for å oppskalere lavutslippsløsninger. Gjennom virkemiddelapparatet kan regjeringen framskynde utvikling og kommersialisering av nye banebrytende klimaløsninger samtidig som vi ruller ut eksisterende teknologi som gir raske utslippskutt. LO, NHO og regjeringen vil i 2024 forhandle om et klimapartnerskap mellom regjeringen og næringslivet. Partnerskapsavtalene skal sikre forutsigbare rammebetingelser og drahjelp for de bedriftene som forplikter seg til utslippskutt i tråd med regjeringens omstillingsmål. Fellesforbundet ber regjeringen iverksette miljøavtalene som klimapartnerskapene ender opp i, både det som omhandler budsjettmidler og det som handler om regulatoriske endringer for å framskynde utslippskutt, teknologiutvikling og videre industrialisering. Rettferdig omstilling Fellesforbundet er opptatt av at myndighetene anerkjenner innvirkningene klimaomstillingen har for arbeidstakere. Kapitel 4 i utvalgets rapport presenterer ulike tiltak for en rettferdig omstilling, men er etter vår mening utilstrekkelige. Fellesforbundet savner en nøyere gjennomgang av politiske planer for kompetanse og etter- og videreutdanning for det grønne skiftet Vi mener regjeringen bør investere i en kompetansereform som treffer de ansatte i produksjonen. Det må skje gjennom trepartssamarbeid, slik at ansatte sikres oppdatert kompetanse i digitalisering og grønne verdikjeder. Olje- og gassbransjen er avgjørende for energiomstillingen Utvalget anbefaler at Norge avstår fra letevirksomhet i områder som i dag ikke har utbygget infrastruktur. Utvalget mener videre at det må lages en nedtrappingsplan for oljeproduksjonen i Norge. Fellesforbundet er glad for at statsministeren har vært klar på at dette ikke er regjeringens politikk. Framfor en nedtrappingsplan for norsk olje og gassproduksjon trengs det en opptrappingsplan for de nye havenerginæringene som hydrogen, havvind og karbonfangst- og lagring. Verden vil ha behov for olje og gass fram mot 2050. Europa etterspørre energi, spesielt blått hydrogen og naturgass. Skal vi levere det, er vi helt avhengig av å finne nye ressurser og da må vi fortsette å lete.  KonKrafts klimastrategi viser tydelig hvordan utslippene fra olje og gassnæringen skal halveres i 2030 og være nær null i 2050. Veikartet er i tråd med klimautvalgets utslippsbudsjett. Konkrafts klimastrategi i imøtegår også noen av premissene som utvalget setter opp for å fraråde elektrifisering fra land. Utvalget skriver at «gjenværende infrastruktur i 2050 i stor grad vil drives med kraft fra land eller eventuelt andre lavutslippsløsninger. Dette vil legge beslag på elektrisk kraft, som er en knapp ressurs i omstillingen». Dette overser ambisjonene for havvind på sokkelen «Wind for Oil» som det foreligger konkrete planer om og som vil være klart lenge før 2050.  Skog og arealbruk Utvalget anbefaler at det settes egne klimamål for sektoren for skog og arealbruk og at disse målene sees i sammenheng med nasjonale mål for naturmangfold og internasjonale forpliktelser for natur, slik som Naturavtalen. Fellesforbundet mener det er avgjørende at behovet for en aktiv skog- og trenæring, samt langsiktige hensyn til skognæringen ivaretas på lik linje med naturhensyn dersom det skal settes egne klimamål for skog- og landbruksektoren. Det må være en balanse mellom hensyn til natur og artsmangfold og det å ta vare på en av Norges få komplette verdikjeder.  Høsting av skog er en del av løsningen dersom klimamålene skal oppfylles. En reduksjon i hogst og aktivt skogbruk vil redusere denne virkningen. Som utvalgets rapport også peker på, varierer opptak i skogen fra år til år. Variasjonen i opptaket vil kunne skape usikkerhet om hvor mye andre utslipp må reduseres for å nå et mål om netto null utslipp. Ved å basere seg på sektorfordeling, vil man altså kunne risikere å bidra til mindre forutsigbarhet i øvrige næringer. Et aktivt skogbruk vil både kunne gi høyere avvirkning og et høyt opptak og lagring av CO2.  Fellesforbundet støtter utvalget i at Norge er tjent med et fortsatt tett samarbeid med våre naboland om klimapolitikken. Norsk deltakelse i det europeiske kvotesystemet har bidratt til store utslippsreduksjoner i Norge og i Europa. For at Norge skal opprettholde sin konkurranseposisjon må nasjonale virkemidler være koordinert med og på linje med EUs virkemidler. Vi støtter utvalget i at Norge bør fortsette klimasamarbeidet med EU, og delta i EUs klimaregelverk frem mot 2050.  Fellesforbundet mener utvalget i for stor grad forskutterer utviklingen når det gjelder anbefalingen om å gå bort fra fleksibilitetsmekanismer som et instrument i klimapolitikken. Utvalget skriver» at kvotekjøp kan ses på som en midlertidig betaling for å utsette utslippskutt hjemme. Til det vil vi innvende at for mange offshoreinstallasjoner vil konsolidering bidra til betydelige utslippsreduksjoner etter 2035. Da er det ikke en utsettelse, men en klar strategisk prioritet å støtte utslippskutt der disse utgjør flere tonn pr krone, og som gir større utslippseffekt med langt lengre virkningstid.",08.02.2024,Forening
Fiskebåt,"Høring - NOU 2023:25 Omstilling til lavutslipp 1. Innledning og sammendrag Fiskebåt viser til Klima- og miljødepartementets høring av Klimautvalgets NOU 2023: 25 «Omstilling til lavutslipp – Veivalg for klimapolitikken mot 2050». Utvalgets mandat var å gjøre en helhetlig gjennomgang av veivalgene Norge står ovenfor for å nå klimamålet i 2050, og vise hvordan Norge kan bli et lavutslippssamfunn på en mest mulig kostnadseffektiv måte, med effektiv ressursbruk og et konkurransedyktig næringsliv. Norge skal redusere klimagassutslippene med 55 prosent innen 2030 sammenlignet med 1990- nivået, mens målsettingen er 90 – 95 prosent reduksjon innen 2050. Når det gjelder ikke- kvotepliktig sektor som fiskeflåten tilhører er det en delmålsetting at klimagassutslippene skal kuttes med 50% i 2030 sammenlignet med utslippene i 2005. Det vil bli altfor omfattende å kommentere alle spørsmål som utvalget behandler, og Fiskebåt vil derfor begrense seg til å kommentere de mest aktuelle spørsmålene for fiskeflåten. Vi vil også kommentere en del svakheter ved utvalgets kunnskapsgrunnlag når det gjelder fiskerinæringen. Vi har delt høringsuttalelsen inn i følgende avsnitt: - Utslippsstatistikken til fiskeflåten - Fisk er et klimavennlig protein - Økte CO2-avgifter og et konkurransedyktig næringsliv - Utslippsreduksjoner i fiskeflåten - Aktuelle virkemidler for å øke den grønne omstillingen i fiskeflåten - Forslag om forbud mot bunntråling  Fiskebåt deler utvalgets oppfatning om at det er et stort misforhold mellom de uttalte ambisjonene i klimapolitikken og vedtatte tiltak og virkemidler. Fiskebåt er positiv til å arbeide aktivt for utslippskutt i fiskeflåten, men er sterkt kritisk til utvalgets forslag om å bruke avgiftssystemet enda mer aktivt for å tvinge frem en omstilling, så lenge det ikke finnes reelle alternativer for fiskeflåten til fossilt drivstoff. Fiskebåt er generelt urolig over at dagens klimapolitikk ser ut til å innebære en klar forskjellsbehandling mellom sektorer som inkluderes i kvotepliktig sektor og sektorer som havner i ikke-kvotepliktig sektor. Mens sektorer som inngår i kvotepliktig sektor får samme CO2-prising som sine viktigste konkurrenter i EØS-området, legges det opp til at konkurranseutsatte næringer i ikke-kvotepliktig sektor i Norge, som fiskeflåten, vil stå overfor en langt høyere CO2-prising enn sine utenlandske konkurrenter. Fiskebåt mener dette ikke er oppskriften på grønn omstilling i fiskeflåten, men oppskriften på en nedbygging av fiskerinæringen i Norge, og til økte landinger i utlandet og redusert verdiskaping. Fiskebåt vil også understreke at en slik utvikling vil være klart uheldig i forhold til fiskeripolitiske målsettinger om å skape økt aktivitet og sysselsetting i Kyst-Norge, og den vil bryte med målsettingen om å høste bærekraftige bestander. Fisk er klimavennlig mat, og i en situasjon med økende matetterspørsel på verdsbasis vil det være negativt om klimavennlig protein fra havet må erstattes av andre animalske proteinkilder som gir større klimagassutslipp. På denne bakgrunn er det betenkelig at utvalget ser redusert produksjon som et viktig element i en kostnadseffektiv løsning på miljøproblemene. Fiskebåt mener at norske myndigheter må tilstrebe at norsk fiskeflåte står overfor samme CO2-prising som våre utenlandske konkurrenter, og at det må tilstrebes et internasjonalt samarbeid om klimastrategien for fiskeflåten i EØS-området. Fiskebåt ser gjerne at fiskeflåten inkluderes i EUs kvotesystem (EU-ETS). På kort sikt må kompensasjonsordningen til fiskeflåten styrkes for å kompensere for økte CO2-avgifter og omsetningskrav for biodrivstoff.  Fiskebåt stiller seg sterkt undrende til utvalgets forslag om å vurdere et forbud mot bunntråling som følge av mulig negativ effekt på karbonlagrene i havbunnen. Rapporten som utvalget bygger sitt forslag på er sterkt omstridt, og svært lite relevant for norske havområder. Antakelsene i rapporten er også langt på vei tilbakevist i andre vitenskapelige artikler. Fiskebåt er imidlertid positiv til at det iverksettes undersøkelser for å kartlegge om ulike fangstmetoder og annen næringsvirksomhet til havs har negativ effekt på karbonlagrene i norske havområder. 2. Utslippsstatistikken til fiskeflåten Utvalget viser til at det på samme måte som i landbruket har skjedd en effektivisering i fiskeriene. Utvalget skriver blant annet at strukturen i næringen er endret, med overgang fra kystfiske til trålere og større båter, og at antall fiskere og antall fartøy er gradvis redusert. Utvalget viser til at fangst per fisker har økt, og at klimagassutslippene knyttet til villfanget fisk har gått ned. Utvalget peker på at nedgangen gjelder alle typer villfisk, og skyldes blant annet utfasing av kjølemiddel med stor klimapåvirkning, men også økning i flere bestander som har ført til mer effektiv fangst. Fiskebåt finner innledningsvis grunn til å korrigere utvalgets historiebeskrivelse. Det har ikke vært en overgang fra kystfiske til trålere. Kvotefordelingen mellom såkalte konvensjonelle fartøyer (kystflåten) og trålerne har stort sett ligget fast de siste 30 årene. Antall sei-, havreke- og torsketrålere er redusert fra ca 160 fartøyer i 1990 til 40 fartøyer i dag. I den grad kvotefordelingen er endret, har dette skjedd i trålernes disfavør. Utvalget overser samtidig at den viktigste grunnen til effektiviseringen i næringen er struktureringen av fiskeflåten. Det er positivt at utvalget peker på betydningen av utfasingen av kjølemedier med stor klimapåvirkning, men vi beklager samtidig at denne reduksjonen i liten grad er dokumentert og hensyntatt i offisielle utslippsstatistikk. Fiskebåt konstaterer på denne bakgrunn at det er vanskelig å underbygge utvalgets konklusjon om at klimagassutslippene knyttet til villfanget fisk har gått ned, selv om det også er vår erfaring. Fiskerinæringen sliter generelt med en utilfredsstillende utslippsstatistikk, og dette er en stor utfordring i forhold til å vurdere måloppnåelsen når det gjelder fiskeflåtens klimagassutslipp. Når det gjelder fiske er den offisielle statistikken fra Statistisk Sentralbyrå (SSB) gjengitt i figuren nedenfor. Det fremgår av statistikken at utviklingen har vært negativ siden 2013, og at fiskeflåten tilsynelatende har et høyere utslipp i 2022 enn i referanseåret 2005. Dette er ikke i samsvar med utvalgets og vår vurdering, og det er som nevnt en stor svakhet at ikke effekten av bortfallet av klimaskadelige kjølemedier vektlegges i utslippstatistikken.  Fiskebåt har generelt begrenset tillit til den offisielle utslippsstatistikken fra SSB. Ved å benytte andre offisielle kilder for fiskeflåtens bunkersforbruk (Garantikassen for fiskere for fiske i nære farvann og Skatteetaten for fiske i fjerne farvann), finner vi at de norske CO2-utslippene fra fiskeflåten var minst 1.161.000 tonn i 2022, altså nesten 300.000 tonn høyere enn de offisielle utslippstallene til SSB. Det er ikke fordelaktig at utslippene er høyere, men i en situasjon der vi skal måle resultatene av klimapolitikken de nærmeste årene og innfri forpliktelser om kutt, er det viktig at vi har mest mulig korrekte tall for utslippene fra fiskeflåten i hele referanseperioden. Fiskebåt har gjentatte ganger tatt til orde for at det bør etableres en rapporteringsordning for å få bedre oversikt over klimagassutslippene i fiskeflåten, og mener at det er viktig at regjeringen følger opp dette. Behovet for bedre utslippsstatistikk fra fiskeflåten har også vært et tema i forhandlingene om et klimapartnerskap for innenriks skipsfart og fiske.  3. Fisk er et klimavennlig protein Utvalget peker på at politikken for matproduksjon må trekke i samme retning som klimapolitikken, og anbefaler å basere de politiske målene i hele matsystemet på at Norge skal bli et lavutslippssamfunn. Utvalget mener derfor at alle beslutninger som tas i dag må baseres på et mål om at så godt som alle klimagassutslipp i Norge må være fjernet innen 2050. Utvalget mener at klimapolitikken må vektlegge varig omstilling til nullutslipp, og at tempoet i omstillingen må økes. Utvalget foreslår derfor blant annet at omstillingen til et lavutslippssamfunn må bygge på at eksisterende utslipp skal fjernes eller reduseres kraftig gjennom redusert aktivitetsnivå, endret atferd og bruk av nullutslippsteknologi. Fiskebåt konstaterer at utvalget i stor grad ser bort fra at villfanget fisk er et klimavennlig protein, og at FAO, FNs matvareorganisasjon, har uttrykt en sterk målsetting om å øke uttaket av protein fra havet. I et slikt perspektiv er det uheldig at utvalget foreslår kortsiktige løsninger som vil redusere tilførslen av sjømat fra den norske fiskeflåten. Dette gjelder blant annet forslaget om økte CO2- avgifter før det finnes reelle alternativer til fossilt drivstoff, og forslaget om å vurdere et forbud mot bunntråling. Effekten av disse forslagene vil være redusert norsk fiske, og at «ledige» fiskekvoter i stor grad kan bli overtatt av utenlandske aktører med vesentlig lavere klimakrav. Resultatet kan bli redusert uttak av sjømat fra havet, og større klimagassutslipp på det som fiskes, og dermed motsatt av de overordnede målsettingene. Tabellen nedenfor gir en oversikt over utslipp av klimagasser pr kilo spiseklart protein av ulike fiskeprodukter og landbruksprodukter. Fisk kommer generelt godt ut, og at det vil være uheldig om bortfall av fiskeprodukter erstattes av andre animalske proteinkilder som kjøtt. Fiskebåt mener at det er viktig å redusere klimagassutslippene fra fiske uten å redusere produksjonen. Da må virkemidlene tilpasses den virkeligheten som fiskeflåten står overfor. I dagens situasjon er de viktigste tiltakene å stimulere til økt energieffektivitet i fiskeflåten, og å øke innblandingen av biodrivstoff, parallelt med kostnadskompensasjon for å utligne konkurransevridningen. I tillegg er det nødvendig å evaluere fiskeripolitikken i et klimaperspektiv. Dersom en del av dagens fiskeripolitiske målsettinger og detaljreguleringer oppheves eller endres, vil det være mulig å høste dagens fiskekvoter med vesentlig lavere klimagassutslipp enn det som er tilfellet i dag. 4. Økte CO2-avgifter og et konkurransedyktig næringsliv Utvalgets mandat var å gjøre en helhetlig gjennomgang av veivalgene Norge står ovenfor for å nå klimamålet i 2050, og vise hvordan Norge kan bli et lavutslippssamfunn i 2050 på en mest mulig kostnadseffektiv måte, med effektiv ressursbruk og et konkurransedyktig næringsliv. Utvalget mener at Norge er avhengig av fortsatt tett samarbeid med EU om klimapolitikken, og foreslår derfor at Norge fortsetter klimasamarbeidet med EU, og deltar i EUs klimaregelverk. Fiskebåt er positiv til at utvalget er opptatt av å beholde et konkurransedyktig næringsliv, og er enig i at dette forutsetter et nært klimasamarbeid med EU. Fiskebåt konstaterer samtidig at disse målsettingene hverken blir ivaretatt i dagens klimapolitikk eller i utvalgets forslag. Fiskebåt viser i denne forbindelse til at konkurranseutsatte næringer i ikke-kvotepliktig sektor i Norge kommer svært dårlig ut. Næringer som havner innenfor kvotepliktig sektor får samme klimakostnad som sine konkurrenter i sammenlignbare land. Næringer som havner i ikke-kvotepliktig sektor, som fiskeflåten, får gjennom den særnorske høye CO2-avgiften og omsetningskravet for biodrivstoff vesentlig dårligere vilkår enn sine utenlandske konkurrenter. Fiskebåt er derfor kritisk til at utvalget mener at det må koste mer å slippe ut klimagasser, og at det må utarbeides en forpliktende opptrappingsplan for karbonprisen også etter 2030. Fiskebåt er ikke motstander av CO2-avgifter som et virkemiddel i klimapolitikken, men det er en forutsetning at konkurranseutsatte næringer likebehandles med sine konkurrenter i sammenlignbare land. Fiskebåt mener at utvalget i altfor liten grad er opptatt av at norske aktører skal ha tilnærmet samme rammevilkår som utenlandske konkurrenter. Fiskebåt mener at dersom den varslede opptrappingen i CO2-avgiften og omsetningskravet blir gjennomført, risikerer vi at store deler av norsk fiskerinæring er utradert før det er kommet kommersielle nullutslippsalternativ på bordet. Sannsynligheten vil da være stor for at bærekraftige fiskekvoter som Norge i dag fisker blir overtatt av andre lands fiskefartøyer, og at resultatet blir økte globale utslipp.  Fiskebåt har fått utført beregninger av hvilken netto avgift den norske fiskeflåten har stått og vil stå overfor sammenlignet med våre konkurrenter (EU) frem mot 2030. Vi har da tatt hensyn til den planlagte opptrappingsplan for CO2-avgiften frem mot 2030, omsetningskravet for biodiesel, at kompensasjonsordningen videreføres med samme bevilgning som i 2023, samt den varslede endringen om at avgiftsfritaket for fjerne farvann skal avvikles i perioden 2025 – 2028. Vi legger samtidig til grunn at EU ikke innfører avgifter for fiskeflåten i samme perioden. Utviklingen kan oppsummeres i tabellen under: Forventet CO2-avgift i første rad er korrigert for at det ikke skal betales CO2-avgift på en stadig større innblanding av biodiesel. Ved beregningen av kompensasjonen er det lagt til grunn at dagens driftsmønster videreføres, og at fangst tatt på fjerne farvann inkluderes i kompensasjonsordningen i samsvar med at avgiftsfritaket avvvikles. Ved beregning av kostnaden for biodrivstoff er gjennomsnittlig prisdifferanse mellom biodiesel og marin gassolje de to siste årene lagt til grunn. Vi ser av tabellen at merkostnaden for å bunkre med avgifter i norsk havn er kr 2,53 pr liter i 2024, og at denne merkostnaden forventes å øke til kr 7,47 pr liter i 2030. Dersom dette fortsatt er en særnorsk avgift, vil det få dramatiske konsekvenser for norsk fiskerinæring.  Fiskebåt ser allerede i år at fiskeflåten legger om sitt driftsmønster for å unngå det norske avgiftsregelverket og omsetningskravet for biodrivstoff. Konsekvensene av denne utviklingen er isolert sett økte globale klimagassutslipp fra den norske fiskeflåten, men reduserte utslipp i Norge. Samtidig vil det føre til redusert aktivitet og sysselsetting i Norge, både fordi en større del av fangstene vil bli levert i andre land enn Norge, og fordi fartøyene vil kjøpe også andre tjenester i utlandet. Fiskebåt er forundret over at utvalget ikke i større grad vurderer de negative konskevensene av en særnorsk avgiftspolitikk for mobile konkurranseutsatte enheter i ikke- kvotepliktig sektor. 5. Utslippsreduksjoner i fiskeflåten Utvalget legger til grunn at de fossile utslippene i matsystemet må fjernes helt. Dette betyr at alle prosesser som i dag drives av fossil energi må legges om og bli utslippsfrie. Dette dreier seg blant annet om transport og drift av fiskefartøy. Fiskebåt er enig i at det i et lengre perspektiv må være en målsetting å ta i bruk energibærere som gir nullutslipp, men konstaterer at dette fortsatt ligger et stykke frem i tid.  Den største utfordringen for fiskeflåten er at det utenom biodrivstoff ikke finnes aktuelle null- eller lavutslipps energibærere som fiskeflåten enkelt kan ta i bruk. Fiskeflåten opererer ofte på lange fangstturer med opptil 6 ukers varighet, og de ikke har et fast seilings- eller landingsmønster. Dette skaper store logistiske utfordringer når det gjelder nye energibærere, i tillegg til de kostnadsmessige utfordringene. En annen utfordring er at stort sett all tilgjengelig plass på fiskefartøyene er utnyttet, og det gjør det vanskelig å ta i bruk mer volumkrevende energibærere uten at fiskefartøyene bygges vesentlig større. Det er også viktig å nevne at det er mange særegne ytre faktorer som påvirker utslippene fra fiskeflåten, som næringen ikke rår over. Dette gjelder blant annet størrelsen på tilgjengelige kvoter, endringer i soneadgang og endringer i fisketilgjengelighet. Fiskebåt mener at det kan være hensiktsmessig å dele aktuelle tiltak for å redusere klimagassutslippene i den norske fiskeflåten inn i tre hovedområder, der de to første kan gjennomføres på kort sikt, mens overgangen til nye energibærere ligger litt lenger frem i tid: - Fiskeriforvaltning og strukturpolitikk overfor fiskeflåten - Tiltak for å øke fartøyenes energieffektivitet - Overgang til lav- og nullutslippsteknologier 5.1 Fiskeriforvaltning og strukturpolitikk for fiskeflåten Svært mange av dagens virkemidler i fiskeripolitikken har direkte eller indirekte konsekvenser for klimagassutslippene i fiskeflåten. Eksempler på fiskeripolitiske virkemidler som har direkte konsekvenser for klimagassutslippene kan være kvotepolitikken, havdeling, adgangen til redskapsfleksibilitet, strukturpolitikken og tiltak som utvider fangstsesongene. Indirekte konsekvenser kan skyldes endringer i fisketilgjengeligheten, endringer i soneadgang og hvordan fiskerine forvaltes (fiskeriforvaltningen). Fiskebåt mener at dersom myndighetene velger å opprettholde eller forsterke fiskeripolitiske virkemidler som påvirker utslippene i fiskeflåten negativt, må dette få konsekvenser for ambisjonene om utslippskutt i fiskeflåten, og hvilke tiltak som bør benyttes. 5.2. Øke fartøyenes energieffektivitet Torske- og reketrålerne står for drøyt en tredjedel av det samlede energiforbruket i fiskeflåten i Norge. Tiltak som øker energieffektiviteten vil derfor ha stor effekt på de samlede utslippene. Kongsberg Maritime, som er et ledende selskap innenfor design av fiskefartøyer, har laget en oversikt over ulike tiltak spm kan gi besparelser i energiforbruket til en torsketråler. En enkel fremstilling av denne er presentert i tabellen nedenfor. Som det fremgår av tabellen mener Kongsberg at det i dag er mulig å oppnå mellom 20 til 35% reduksjon i energiforbruket til et nybygg i torsketrålflåten, sammenlighet med et 10 år gammelt fartøy. Fiskebåt vil understreke at mye av denne effekten også er overførbar til andre fiskefartøy enn torsketrålere. I tillegg kan mer effektive eller energivennlige fiskeredskaper redusere utslippene. Ett eksempel på dette er utvikling av effektive flytetråler som et supplement til mer energikrevende bunntråling.  Eksemplene overfor illustrerer at fornying av fiskeflåten er viktig for å kunne ta i bruk energieffektive løsninger. Det samme vil gjelde for mange av de nye energibærerne. Samtidig erfarer vi en sterk kostnadsøkning for nye fiskefartøyer, som gjør det utfordrende for fiskebåtrederier å finansiere nybygg. Deltakerlovens strenge begrensninger på å hente inn ekstern kapital er også en utfordring med hensyn til fornying i fiskeflåten. Fiskebåt vil derfor understreke at god og økt lønnsomhet i fiskeflåten er en forutsetning for å kunne gjennomføre det grønne skiftet, og det er viktig å legge til rette for en positiv utvikling i fiskeflåten gjennom stabile og forutsigbare rammevilkår. Fiskebåt vil også understreke viktigheten av et sterkt virkemiddelapparat.  Norsk maritim industri har en sterk posisjon i verdsmarkedet for fiskefartøyer, og det er et krevende og innovativt hjemmemarked som har lagt grunnlaget for denne posisjonen. For å opprettholde den sterke posisjonen mener Fiskebåt det er viktig å legge til rette for fornying og grønne løsninger i den norske fiskeflåten. Særnorske klimaavgifter vil i dagens situasjon virke mot sin hensikt.  5.3. Overgang til lav- og nullutslippsteknologier Det finnes i dag få aktuelle lav- eller nullutslippsteknologier som er tilgjengelige for fiskeflåten. De største barrierene er manglende teknisk modenhet, dårlig tilgjengelighet, manglende sikkerhetskrav, økte plasskrav og økte kostnader. Det kan rett nok være et potensiale i å hel- eller delelektrifisere deler av den minste fiskeflåten, men dette monner lite i det totale bildet. Også hybridløsninger med batterier for større fartøyer gir liten effekt i den totale sammenhengen. Fiskebåt mener at det i tidshorisonten frem mot 2030 er vanskelig å se for seg andre løsninger enn økt bruk av biodrivstoff dersom vi skal oppnå raske og store utslippskutt i fiskeflåten. Miljødirektoratet lanserte fredag 2. juni 2023 rapporten «Klimatiltak i Norge mot 2030». Den gir et oppdatert kunnskapsgrunnlag for de ulike sektorene, og analyserer ulike tiltak som kan kutte utslipp av klimagasser og hvilke barrierer aktørene møter. Analysen peker også på mulige virkemidler som kan utløse utslippsreduksjoner i fiskeflåten. Utenom mer energieffektive løsninger og bruk av biodrivstoff, er de eneste aktuelle tiltakene som er nevnt i rapporten for gjennomføring innen 2030 elektrifisering av kystfiskefartøy og ammoniakk og metanol til tre havfiskefartøyer. De to siste tiltakene er beregnet å gi henholdsvis 10.000 tonn og 13.000 tonn i utslippskutt fra fiskeflåten i 2030. Fiskebåt mener analysen gir en nøktern og god beskrivelse av den faktiske situasjonen, og et godt utgangspunkt for den videre diskusjonen om utslippskutt i fiskeflåten i et klimapartnerskap for innenriks skipsfart og fiske. 6. Tiltak for å øke den grønne omstillingen i fiskeflåten Utvalget mener at det må koste mer å slippe ut klimagasser, og foreslår derfor blant annet at det bør utarbeides en forpliktende opptrappingsplan for karbonprisen også etter 2030. Utvalget peker samtidig på at når karbonprising ikke er tilstrekkelig, mulig eller effektivt, bør andre virkemidler tas i bruk. Utvalget mener at inntekter fra blant annet kvotesalg bør vurderes brukt til omstilling mot nullutslipp i de kvotepliktige virksomhetene. Fiskebåt viser til at NOx-fondet og Enova har vært sentrale for å få til utslippskutt i fiskeflåten. Selv om NOx-fondets tiltak i første rekke har vært målrettet for å redusere NOx-utslippene, har mange av tiltakene vært rettet mot energieffektivisering, og har derfor også hatt en betydelig effekt på drivstofforbruket og utslippene. Fiskebåt mener at en videreføring av NOx-fondet til etter 2030 vil være viktig for å implementere ny teknologi i fiskeflåten, og få fortgang i det grønne skiftet i fiskeflåten. Fiskebåt mener samtidig at CO2-avgiften som fiskeflåten betaler inn må øremerkes kompensasjonsordningen for fiskeflåten og et CO2-fond.  Omsetningskrav for biodrivstoff er på kort sikt kanskje det mest effektive virkemiddelet for å redusere klimagassutslippene fra fiskeflåten. Det er varslet at omsetningskravet for biodrivstoff i fiskeflåten skal økes fra dagens 6% til 18% i 2030. Den største utfordringen med økt omsetningskrav er at prisen på biodrivstoff er vesentlig høyere enn prisen på fossilt drivstoff. Den siste tiden har prisdifferansen ligget mellom 10 og 14 kroner pr liter, og det innebærer at selv ikke den varslede opptrappingen av CO2-avgiften til vel sju kroner pr liter i 2030 vil være tilstrekkelig til å gjøre biodrivstoff konkurransedyktig, med mindre prisbildet endrer seg. Det er på denne bakgrunn at såkalte differansekontrakter må vurderes, der prisdifferansen mellom fossilt drivstoff og lav- og nullutslippsløsninger subsidieres. Dette er minst like aktuelt for andre potensielle energibærere som metanol, ammoniakk og hydrogen. I tilknytning til at fiskeflåten ble pålagt full CO2-avgift i 2020 ble det etter forslag fra det partsoppnevnte klimautvalget etablert en kompensasjonsordning for fiskeflåten. Bakgrunnen for ordningen er tredelt. For det første er ordningen etablert slik at den skal motivere rederiene til å velge utslippsvennlige løsninger. Dernest er ordningen viktig for å hindre at norske fiskefartøyer velger å lande fangstene i utlandet og bunkre avgiftsfri bunkers. For det tredje er ordningen avgjørende for å unngå en for sterk svekkelse av lønnsomheten i fiskeflåten. De fleste nye teknologiske løsningene forutsetter en fornying av fiskeflåten, og uten god lønnsomhet stopper fornyingen opp.  Fiskebåt mener det er viktig å videreføre og styrke kompensasjonsordningen i tråd med opptrappingen av CO2-avgiften. Den største svakheten med dagens ordning er at den er lite forutsigbar, og det vises i denne forbindelse til at midler til ordningen først bevilges gjennom behandlingen av statsbudsjettet påfølgende år. Fiskeflåten vet derfor ikke hva den skal planlegge i forhold til. Fiskebåt mener at det må etableres et fast forhold mellom CO2-avgiften som fiskeflåten betaler inn, og bevilgningen til kompensasjonsordningen. Av konkurransehensyn er det inntil videre nødvendig at det meste av det som betales inn i CO2-avgift øremerkes kompensasjonsordningen. Det vises i denne sammenheng til at da Stortinget diskuterte opptrappingsplanen for CO2-avgiften, ble det understreket at økte klimaavgifter skulle kompenseres med lette i andre skatter og avgifter. 7. Effekt av bunntråling Utvalget mener det er viktig å få etablert mer kunnskap om hvordan fiskeri og havbruk påvirker havets karbonlagre som bløtbunn og tareskog. Utvalget viser for eksempel til at bunntråling kan påvirke karbon som er lagret i bløtbunn, selv om kunnskapen om dette er mangelfull. Det er behov for å vite mer om hvordan havets ulike karbonlagre påvirkes av ulike fangstmetoder i fiskeriene som bunntråling, av ulike fangstredskaper og av størrelsen på fiskekvotene. Så lenge klimaeffektene av bunntråling er lite kjent, mener utvalget at fangstmetoder med mulig negativ effekt på karbonlagrene i havet begrenses. Utvalget mener derfor at man bør vurdere å stanse bunntråling i påvente av mer kunnskap. Utvalget mener generelt at forvaltningen av fiskeri og havbruk må ta høyde for at ny kunnskap om karbonlagring til havs kan bety et behov for endringer også i disse næringene. På samme måte som i jordbruket må slike endringer også ta høyde for at andre viktige samfunnsmål skal ivaretas.  Fiskebåt er overrasket over at utvalget velger å legge så mye vekt på artikkelen fra Sala et al i 2021 når det gjelder forslaget om å vurdere et forbud mot bunntråling. Denne artikkelen har møtt mye motstand i andre vitenskapelige kretser, og regnes som svært lite relevant i forhold til havbunnen i norske havområder. Fiskebåt viser samtidig til at andre forskere i en stor gjennomgang av 49 aktuelle studier at rundt to tredjedeler av studiene ikke viste noen signifikant effekt på karbonlagrene av tråling, mens knapt en tredjedel viste lavere verdier av organisk karbon i sjøbunnen som resultat av fiske (verdiene vil bli lavere hvis karbon oppvirvles pga tråling). Hvor mye av det oppvirvlede organiske karbonet som omdannes til CO2 er også usikkert, og mye kan falle til ro i områder som ikke tråles. Konklusjonen deres er at det ikke er mulig å kvantifisere dette med dagens kunnskap. Fiskebåt mener at det vil være meningsløst å forby bunntråling med bakgrunn i den kunnskapen som foreligger. Et slikt forbud vil få store negative konsekvenser for norsk fiskerinæring. Fiskebåt tviler også sterkt på om Russland vil akseptere begrensninger på bruk av bunntrål i Barentshavet, og spesielt i fiskevernsonen rundt Svalbard.  Fiskebåt mener samtidig at det er viktig å få mer kunnskap om karbonlagring til havs, og hvordan fisket kan påvirke dette, og vil støtte økt forskning på disse sammenhengene. Fiskebåt vil samtidig påpeke at det i et føre var perspektiv vil være fornuftig å oppheve forbudet mot bruk av flytetrål i fisket etter torsk og hyse i Barentshavet, og viser til dialogen med Fiskeridirektoratet og Havforskningsinstituttet om dette.",26.,Tingsrettslig sameie
Grønn Byggallianse,"Høringsuttalelse fra Grønn Byggallianse og Norsk Eiendom til NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Dette innspillet er gitt av Grønn Byggallianse og Norsk Eiendom. Norsk Eiendom og Grønn Byggallianse representerer sammen både offentlige og private byggeiere. Grønn Byggallianse representerer i tillegg resten av verdikjeden i bygg- eiendom- og anleggssektoren, inkludert rådgivere, arkitekter, entreprenører og byggevareprodusenter, til sammen over 400 medlemmer. Norsk Eiendom er en bransjeforening for over 300 bedrifter innen eiendom, og representerer både gårdeiere, utbyggere, forvaltere og rådgivere i eiendomsbransjen. Norsk Eiendom og Grønn Byggallianse har et tett samarbeid for å oppnå økt bærekraft i hele eiendomsbransjen. Klimautvalgets rapport er prisverdig tydelig på klimakrisens alvor. Grønn Byggallianse vil rose klimautvalget for å løfte fram essensielle problemstillinger og «treffe spikeren på hodet» når det gjelder sentrale utfordringer og nødvendige endringer for at Norge skal bli et lavutslippssamfunn. Rapporten viser hvordan både direkte og indirekte klimagassutslipp må adresseres, og utvalget peker også på at klimagassutslipp, arealbruk og ressursbruk må ses i sammenheng. Nedbygging av natur og ressursbruk fører også til klimagassutslipp, i tillegg til at det gir andre miljøutfordringer, som reduksjon av biologisk mangfold og ressursknapphet. Utvalget skriver i klartekst at omstillingen til lavutslippssamfunnet ikke vil skje uten politisk lederskap. Norge vil ikke bli et lavutslippssamfunn om ikke eksisterende lover, forskrifter, skatte- og avgiftspolitikken, støtteordninger og informative virkemidler endres og følges bedre opp enn de gjør i dag. I arbeidet med ny klimamelding bør regjeringen foreslå endringer i virkemiddelbruken i tråd med utvalgets anbefalinger. ' Ut over denne generelle støtten til utvalgets arbeid og anbefalinger, er våre hovedinnspill: - Vi støtter utvalgets forslag om å endre dagens regelverk for å utløse potensialet for økt rehabilitering og ombruk av bygg og byggematerialer. Men vi savner en bredere forståelse for bygg- anlegg og eiendomssektorens rolle som premissgiver for utslipp i andre sektorer. Ved å adressere vår sektors ansvar tydeligere, blir det lettere å sette et mål for utslippskutt for denne sektoren, og sette i gang tiltak for å løse ut potensialet. - Vi støtter rapportens forslag til ny arealpolitikk, samt planvask og prosjektvask av tidligere vedtatte planer og prosjekter for å stanse tap av natur. Vi mener det haster å innføre disse forslagene. - Vi støtter at utvalget løfter fram betydningen av energieffektivisering av, og energiproduksjon på bygg, og forslag om endringer i regelverket for å fremme energieffektivisering ved rehabilitering og ombygging. Vi savner imidlertid flere konkrete forslag til å løse ut potensialet for energieffektivisering. Vi viser i dette høringssvaret derfor til en rekke konkrete forslag i andre rapporter og høringer, som vi anbefaler at gjennomføres så fort som mulig. Klimagassutslipp fra bygg-, anlegg- og eiendomssektoren har stort kuttpotensial Rapporten refererer flere steder til påvirkning fra bygg og anlegg, men det kuttpotensialet som bygg- anleggs- og eiendomssektoren samlet representerer, må komme tydeligere fram. Uten større bevissthet hos myndighetene om dette, tror vi ikke vi får nødvendige virkemidler på plass for å løse ut kuttpotensialet. Som utvalget påpeker, er bygg-, anleggs – og eiendomssektoren (BAE-sektoren) direkte og indirekte ansvarlig for ca. 15% av totale klimagassutslipp fra norsk økonomisk aktivitet. I tillegg importerer vi en stor mengde byggevarer med store utslipp i sine produksjonsland og under transport til Norge. Siden vår sektor primært representerer indirekte utslipp, det vil si påvirker utslipp i andre sektorer (transport, industri og energi), og utenlandske utslipp, løftes vår sektor sjelden fram som en egen målgruppe for tiltak for norske utslippskutt. I tidligere klimarapporter som f.eks. Klimakur, er BAE-sektoren så vidt nevnt. Klimautvalgets rapport henviser i hovedsak til SSB-statistikk, der de eneste direkte klimagassutslippene fra BAE-sektoren kommer fra fossil oppvarming av bygg, som snart er null på grunn av forbud fra 2020 (figur 3.7). Potensialet for reduksjon av sektorens betydelige indirekte utslipp er behandlet som en del av kapitlet om sirkulærøkonomi. BAE-sektorens ansvar og muligheter for reduksjon av klimagassutslipp nevnes også indirekte gjennom potensialet for energieffektivisering i bygninger. Vi støtter utvalget i forslagene om endringer i innretningen av dokumentavgiften, samt endringer i Byggteknisk forskrift for å legge til rette for økt rehabilitering og ombygging som resulterer i lavere energibruk. I innspill til regjeringens arbeid med statsbudsjettet 2024, foreslo vi følgende, og anbefaler at regjeringen tar det inn i arbeidet med klimamelding eller i statsbudsjettet 2025: Dokumentavgiften er innrettet slik at det er en økonomisk fordel for en utbygger å rive eksisterende bygg for å bygge et nytt bygg, heller enn å bevare hele eller deler av den eksisterende bygningskroppen og rehabilitere bygget. Hovedregelen er at alle må betale dokumentavgift ved tinglysning av dokument som overfører fast eiendom. Avgiften er 2,5 % av eiendommens verdi på tinglysningstidspunktet. Dokumentavgiften blir regnet av salgs-/markedsverdien til eiendommen når dokumentet blir tinglyst, inkludert verdien av bygninger og faste anlegg. I tilfeller der eiendom ligger i aksjeselskap, er det aksjene som overføres, og det er da ikke nødvendig med tinglysning. Når eiendom selges direkte er det kjøper som har interesse av tinglysning og som hovedregel dekker dokumentavgiften. Utbyggere som velger å rive for å bygge nytt belønnes gjennom fritak for dokumentavgift til staten for sitt nye bygg, mens utbyggere som velger en klima- og miljøvennlig løsning, som å rehabilitere bygget, straffes ved å måtte betale full dokumentavgift. Vi mener det også er nødvendig å adresse BAE-sektorens ansvar som bestiller av byggevarer og energitjenester, samt sektoren som en viktig premissgiver for transportmønstre mellom bygg. Først gjennom å synliggjøre sektorens samlede direkte og indirekte utslipp kan man sette konkrete mål for utslippskutt og formulere tiltak for utslippsreduksjon. Vi mener det er potensiale for å halvere samlede klimagassutslipp fra vår sektor, og har foreslått hvordan i vår klimakur. Utvalget trekker frem at det ikke er satt grenseverdier i Byggteknisk forskrift for klimagassutslipp fra materialbruk. Slike grenseverdier vil ikke bare kunne føre til økt ombruk og rehabilitering, men vil også kunne utløse det betydelige potensialet for reduksjon av de indirekte utslippene knyttet til produksjon av nye byggematerialer. Enovarapporten som utvalget viser til i forbindelse med potensialet for utslippsreduksjon fra rehabilitering, peker også på et potensial for utslippsreduksjon på ca. 40% for nye bygninger. 20% reduksjon av utslippene knyttet til materialer kan dessuten realiseres uten økte kostnader. Grønn Byggallianse har derfor foreslått å innføre grenseverdier i byggteknisk forskrift for klimagassutslipp fra materialbruk som ligger 20% lavere enn dagens standard. Utgangspunktet for slike grenseverdier er allerede etablert av DFØ, og er godt kjent i bransjen. Dagens lovverk bør endres for å gi insentiv til rehabilitering og energieffektivisering, samt for å tillate kommunene å gå foran i omstillingen Som utvalget påpeker, er både Plan- og bygningsloven og byggteknisk forskrift (TEK) i stor grad utformet med tanke på nye bygg. Kravene i TEK kan ofte ikke tilpasses til eksisterende byggverk på en miljøvennlig og regningssvarende måte. Konsekvensen av et rigid regelverk kan bli at byggeier velger å rive bygget fordi det er tidkrevende og/eller lite kostnadseffektivt å innfri de tekniske kravene tilpasset nybygg i en rehabilitering. Gårdeier kan søke kommunen om dispensasjon fra kravene i TEK, men med dispensasjon vil ikke rehabiliteringen måtte følge noen krav til nergioppgradering, og et viktig potensial for energioppgradering vil gå tapt. Vi mener derfor at det er viktig å fastsette egne energikrav til rehabiliteringer. Vi har derfor, som del av vårt innspill til regjeringens arbeid med sirkulærøkonomi (jfr. Innspill overlevert 2. februar 2023), foreslått at byggteknisk forskrift endres, og anbefalt at det innføres egne energikrav til rehabiliteringer. Dette må være funksjonskrav som gir fleksibilitet til å velge de løsningene som er best egnet for gitt type bygg ut fra et kost- /nytteperspektiv. Med energikrav til rehabilitering, der kravet for eksempel kan innfris gjennom energiledelse og tekniske installasjoner, kombinert med tiltak på bygningskropp, kan vi både unngå riving av bygg, og få rehabiliterte bygg med effektive energiløsninger. Bevaring av eksisterende bygg er den mest miljøvennlige og kostnadseffektive måten å bevare materialer på. Det er en rekke faktorer som påvirker rivebeslutning, både dokumentavgift, nybyggkrav i TEK, byggets tilstand og reelle mulighet for tilpasning til ny bruk. Vår erfaring er at begrunnelser for riving også kan være basert på fordommer, noe vi har belyst i en egen veileder. Utvalget peker på at kommunene må ha et tydelig ansvar for å bidra i omstillingen til lavutslippssamfunnet, og anbefaler at dette ansvaret bør forankres i lov. Per i dag kan kommunene stille krav til at det skal gjøres en miljøbasert beslutning om riving eller rehabilitering som del av byggesaken, men de har ikke adgang til å for eksempel avslå rivesøknad der det er hensiktsmessig å rehabilitere eller demontere bygget. Mange kommuner mener selv at de ikke har hjemmel i lovverket til å stille krav eller treffe vedtak som gjør det mulig å minimere prosjektenes klimabelastning og stimulere til økt ombruk. Vi støtter derfor utvalgets oppfordringer om å se nærmere på hvordan lovverket kan styrkes for å sikre klimabevisste kommuner adgang til å gå foran og stille krav. Rapporten er prisverdig tydelig på behovet for ny arealpolitikk Rapporten er klar på at arealendringer, bruksendringer og oppstykking av arealene er største trussel mot naturmangfoldet i Norge, og at bebyggelse og veier er viktigste drivere bak nedbygging av natur. Her har vår sektor en viktig rolle i å ta større miljøhensyn ved utbygging, noe næringen også er i gang med. Vi er enige med utvalget om at vi ikke greier å begrense nedbygging av sårbar natur uten en ny arealpolitikk og endring av allerede vedtatte utbyggingsplaner gjennom både planvask og prosjektvask. Rapporten viser både hvor stort areal som er bygget ned de siste 30 årene, men også at det basert på gjeldende planverk er estimert at planlagt utbygd areal i Norge for bolig, fritidsbolig og næringsformål som tilsvarer nesten 40 % av eksisterende utbygd areal. I tillegg kommer areal til samferdsel, idrettsanlegg og «andre formål». Vi støtter utvalget i at arealpolitikken i Norge ikke er tilpasset en omstilling til lavutslippssamfunnet og målene i naturavtalen, både når det gjelder kunnskapsgrunnlaget, styringssystemet og gjeldende politikk. Vi støtter særlig følgende anbefalinger fra utvalget: - nasjonale myndigheter må sette klare rammer for kommunenes ansvar i arealpolitikken, samt at de nasjonale rammene for lokal arealpolitikk må legge til grunn at nedbyggingen av naturlige arealer skal begrenses vesentlig - det behov for å gjennomgå og oppdatere lover og forskrifter for å sikre klima- og naturhensyn disse, spesielt i plan- og bygningsloven - forskrift om konsekvensutredninger blir endret slik at det stilles krav om at konsekvensutredninger bestilles av myndighetene og ikke av tiltakshaver, for å sikre uavhengige konsekvensutredninger - det innføres et krav om «planvask», slik at kommunene reviderer kommuneplanens arealdel like ofte som loven legger opp til, og hvor utbyggingsområder som ikke er i samsvar klima- og miljømålene tas ut. For vedtatte reguleringsplaner, bør det sikres at disse er teknologinøytrale med tanke på hvordan det enkelte prosjekt skal innfri klima- og miljømål satt for den enkelte plan. - statlige og øvrige offentlige aktører gjennomfører en evaluering av sin prosjektportefølje for å vurdere om prosjektene er planlagt i tråd med nye mål og krav til å ivareta naturmangfold. Vi anbefaler at disse forslagene, med noen justeringer, settes i verk så fort som mulig. EUs taksonomi har kriterier som fører til at nybygg som bygges på sårbar natur, i skog eller jord med middel til høy jordbruksverdi ikke kan kalles bærekraftige. Mange utbyggere ønsker å ha flest mulig prosjekter som tilfredsstiller taksonomien, og banker og andre gir insentiver for prosjekter som tilfredsstiller kriteriene. Det vil bidra til å redusere nedbygging av natur og jordbruksarealer. Men det er frivillig å velge å tilfredsstille taksonomien og det er derfor myndighetenes ansvar å ikke tillate mer utbygging enn naturen kan tåle. Energieffektivisering og energiproduksjon på bygg og grå arealer er avgjørende for å nå klimamålet Rapporten peker på betydning av energieffektivisering, men mangler konkrete råd på hvordan. sammenhengen mellom energibruk og kraftpriser. Rapporten peker på at bygg i større grad må være selvforsynt med energi for å styrke fleksibiliteten i kraftsystemet. Norge har et svært høyt energiforbruk per innbygger sammenlignet med andre vesteuropeiske land, for eksempel tre ganger så høyt som Danmark. Bygg bruker ca 38% av energien i Norge, og det er overveiende fornybar utslippsfri energi som benyttes. Rapporten er tydelig på at det finnes et betydelig potensial for energieffektivisering i byggsektoren og viser til en rekke rapporter som har utredet energisparepotensialet. Grønn Byggallianse støtter at energieffektivisering av bygg er det beste tiltaket for å frigjøre fornybar kraft til andre sektorer, men etterlyser at utvalget i større grad trekker frem hva som skal til for å utløse dette potensialet. Grønn Byggallianse har en rekke forslag til dette, som vi har spilt inn til myndighetene tidligere. Vi har blant annet foreslått: - komponentkrav, dvs energikrav når enkeltkomponenter som varmegjenvinner eller vinduer skal skiftes - Enovastøtte til moden teknologi og energiledelse – gjerne tidsavgrenset - absolutt krav om energieffektivisering og miljøsertifisering fra offentlige leietakere - høye miljøambisjoner hos offentlige byggherrer Høy energibruk i Norge skyldes primært historisk lave energipriser og utvalget peker på at kraftpriser må gjenspeile at kraft er en knapp ressurs. Grønn Byggallianse erfarer at våre medlemmer har redusert energibruken betraktelig etter at energiprisene har gått opp, noe som viser at sparepotensialet er større enn det som tidligere er tatt ut.",28.02.2024,Forening
Helsedirektoratet,"Høringssvar fra Helsedirektoratet - NOU 2023:25 Omstilling til lavutstlipp Veivalg for klimapolitikken mot 2050  Helsedirektoratet har fått oversendt høringen Klimautvalgets NOU 2023: 25 Omstilling til lavutslipp – Veivalg for klimapolitikken mot 2050 fra Helse- og omsorgsdepartementet (HOD) 15.11.2023. HOD ber om at Helsedirektoratet, dersom direktoratet ønsker å gi innspill, gjøre dette direkte på regjeringen.no. Høringsfrist er 30. januar 2024. Helsedirektoratet sender over og legger innspillet inn på regjeringen.no.  Generelt oppfatter vi at rapporten er oversiktlig og ryddig, har et tydelig budskap og peker på klare veivalg fram mot 2050. Vi støtter hovedinnholdet og har noen innspill. Sammenhengen mellom klima og helse er vel kjent og får stadig mer oppmerksomhet. Ikke minst internasjonalt har Verdens helseorganisasjon (WHO) sitt initiativ One Health fått økende gjennomslagskraft. One Health er en bred og integrert tilnærming til bærekraft og helse, og innlemmer både folkehelse, og tilstanden til dyr, planter og ulike økosystemer. I Norge knyttes denne tilnærmingen særlig til arbeidet med matsikkerhet og bekjempelse av nye helsetrusler som matbårne sykdommer, zoonoser og antibiotikaresistens. I løpet av våren 2024 skal Folkehelseinstituttet levere en kunnskapsoppsummering om klimaendringenes betydning for sykdomsbilde i Norge.  WHO har estimert at klimaavtrykket av helsetjenester står for omkring 4,4 % av det totale karbonutslippet globalt. Helsesektoren i Norge sitt bidrag til Norges totale klimagassutslipp ble første gang forsøkt kartlagt i 2023. Etter at Norge forpliktet seg til COP26 Helseprogram i 2021, fikk sektoren et tydelig mandat til å kartlegge egne utslipp og foreslå tiltak for å redusere disse. I en rapport om klimagassutslipp fra helse- og omsorgssektoren som Helsedirektoratet publiserte i mai 2023, gjøres et grovt utslippsestimat på om lag 2,6 tonn CO2-ekvivalenter årlig fordelt på spesialisthelsetjenesten og den kommunale helse- og omsorgstjenesten. Størstedelen av helsetjenestens utslipp er knyttet til kjøp av varer og tjenester og kapitalinvesteringer i bygg (indirekte utslipp). Utslipp knyttet til forbruk av medisinske forbruksvarer og medikamenter er særlig framtredende. Det er besluttet at offentlige sykehus i Norge skal kutte bruken av astmainhalatorer med klimagasser fra 2025. I tillegg til forpliktelsene knyttet til COP 26, har Norge også signert Budapest erklæringen som ble vedtatt under den syvende ministerkonferansen om miljø og helse juli 2023. Denne erklæringen adresserer trippel-krisen hvor klimaendringer, forurensning og tap av biologisk mangfold representerer alvorlige trusler mot liv og helse. Videre er klimaendringenes hendelser og konsekvenser løftet tydeligere inn som en integrert del av helseberedskapen av Totalberedskapsutvalget.  Innspill Klimautvalget 2050 har levert et omfattende, ambisiøst og kunnskapsbasert grunnlag for veivalg i klimapolitikken. Klimapolitikken er tenkt å gripe tungt inn i øvrige politikkområder, også helse. Helsedirektoratet har startet arbeidet med å bygge et faglig grunnlag for politikkutvikling på området klima og helse, og ser at dette allerede støtter opp om en bred, tverrsektoriell tilnærming.  I vårt arbeid med kartlegging av utslipp og utslippsreduserende tiltak i helsetjenesten finner vi flere områder som har gevinster både for helse og klima – særlig på områdene digitalisering og folkehelse og forebygging. Helsedirektoratet vil framover trappe opp innsatsen med digitalisering og herunder arbeide med å utvikle brukervennlige digitale løsninger for helsepersonell som sikrer bedre ressursutnyttelse, smidigere samhandling og tjenester av god kvalitet. E-konsultasjoner og digital oppfølging av pasienter og brukere skjøt for alvor fart under koronapandemien, men er nå en stor del av tjenesteutøvelsen. Dette er eksempler på tiltak som også kan bidra til redusert behov for transport og mindre utslipp. Gjennom systematisk folkehelsearbeid og forebygging kan man redusere bruk av helsetjenester og dermed tjenestenes totale klimafotavtrykk. Helsedirektoratet jobber for et sunnere kosthold og mer bruk av aktiv transport og lykkes vi med dette vil vi ikke bare få en friskere befolkning, men også et lavere forbruk av tjenester og utstyr – og dermed mindre utslipp av klimagasser. Helse- og omsorgsdepartementet vil våren 2024 legge fram et veikart mot en bærekraftig lavutslipps helse og omsorgstjeneste innen 2050. Veikartet vil bestå av en rekke tiltak tjenestene kan iverksette for å redusere sitt klimafotavtrykk. Flere av tiltakene kan bare gjennomføres i nært samarbeid med andre sektorer. Vi støtter derfor utvalgets tydeliggjøring av de tverrsektorielle perspektivene ved utarbeidelsen av tiltakspakker for omstilling til lavutslipssamfunnet (s. 304).  Klimautvalget 2050 peker på at kompleksiteten i omstillingen som kreves kan forstås og analyseres på mange måter, for eksempel kan psykologiske perspektiver være nyttige. På tross av stadig mer kunnskap om klimaendringene og behovet for handling, er det fortsetter en del klimaskepsis og vegring mot atferdsendring. En nøkkelutfordring som kan forklare denne motstanden kan være det psykologiske fenomenet kjent som ""psykologisk avstand"". ""Psykologisk avstand"" refererer til den mentale distansen mellom mennesker og klimaendringenes realiteter, der de oppfattes som fjerntliggende og abstrakte heller enn som nære og umiddelbare problemer (Ibid.). Det bør vurderes om det kan være behov for i større grad å gjennomføre holdningsskapende tiltak, herunder økt informasjon om klima og klimakonsekvenser.  Del B En bred omstilling - Kap. 4 – rettferdighet i omstillingen  Rettferdighet bør bli et styrket perspektiv i klimaarbeidet fremover Det er positivt at rettferdighet i omstillingen trekkes frem i Klimautvalgets rapport, og at utvalget anbefaler at fordelingseffekter av klimatak skal vurderes mer systematisk i politiske prosesser og i valg av virkemidler. Dette støttes av Helsedirektoratet.  Rettferdighet er også sentralt når det gjelder helse, og hvordan helsen er fordelt i befolkningen. Det er et mål for norsk folkehelsepolitikk at sosiale helseforskjeller skal reduseres, og etter folkehelseloven fra 2011 er både statlige, regionale og lokale myndigheter forpliktet til å bidra til en samfunnsutvikling som søker å utjevne sosiale helseforskjeller. At klimaendringene påvirker helse direkte og indirekte er grundig diskutert, blant annet i bidrag til IPCCs femte evalueringsrapport som deler slike effekter i tre: direkte effekter (som ekstremvær), indirekte effekter som er formidlet gjennom naturlige systemer (som vektorbårne sykdommer og luftforurensing) eller gjennom menneskeskapte systemer (som endring i ernæring, økt konflikt og psykisk uhelse). Rapporten argumenterer også for at klimaendringenes negative helsekonsekvenser ikke er jevnt og rettferdig fordelt verken internasjonalt, nasjonalt eller lokalt. Sosiale helseforskjeller kan oppstå gjennom flere mekanismer. Det kan skje gjennom at personer med ulik sosial status eller gruppetilhørighet (1) sosialt stratifiseres til (urettferdige) sosiale posisjoner som bestemmer mulighetene for helse, (2) blir ulikt eksponert for helsedeterminanter, (3) har ulik sårbarhet for de negative effektene av determinanter, og/eller (4) opplever ulike sosiale og økonomiske konsekvenser av uhelse og sykdom. Sosiale helseforskjeller i Norge er betydelige og etter noen indikatorer også økende. Blant annet økte gapet i forventet levealder etter inntekt mellom 2005 og 2015 for både menn og kvinner i Norge:  Det er vanskelig å fastsette nøyaktige årsaker til sosiale helseforskjeller, og hvor mye av det er knyttet til for eksempel miljø, på grunn av komplekse og samtidige effektene av helsedeterminanter på helse. Verdens helseorganisasjon (WHO) har estimert at forskjeller i levekår utgjør nesten 30% av gapet i selvrapportert helse i EU og at 20% av det igjen kan tilskrives manglende grøntområder, utrygge nabolagsforhold og luftforurensning. Dette viser viktigheten av miljøfaktorers påvirkning på helse og fordelingen av helse i befolkningen. Også i Norge viser forskning betydelige sosiale forskjeller i bo- og nærmiljø i byer og dermed ulikhet i utsatthet for helsedeterminanter.  En gjennomgang av norsk politikk om sosial ulikhet i helse fra et internasjonalt fagmiljø argumenterer for at miljømessig bærekraft og utjevning av helseforskjeller er uløselig knyttet sammen, og at de begge er sentrale for å skape et rettferdig og bærekraftig samfunn både nå og i fremtiden. Å jobbe med miljømessig bærekraft og utjevning av helseforskjeller beskrives derfor som en ""vinn-vinn""-situasjon i rapporten om ulikhet i helse i Norge; innsats for miljømessig bærekraft kan skape positive synergier når det kommer til utjevning av sosiale helseforskjeller, og motsatt.  Utvalget anbefaler at tiltak for rettferdig fordeling og for å begrense økonomisk ulikhet i hovedsak ivaretas av andre politikkområder. Samtidig skriver utvalget at klimapolitikken vil gripe inn i alle samfunnsområder - også områder som er sentrale når det kommer til fordeling av økonomi, som for eksempel nærings- og arbeidsliv. Derfor er særlig klimautvalgets anbefalinger om at fordelingseffektene av klimatiltak bør vurderes mer systematisk i politiske prosesser og valg av virkemidler, og at samfunnsområder og hvordan de påvirker hverandre må ses i sammenheng, særlig viktige for å sikre at rettferdighet integreres i klimapolitikken fremover. Da behøves det mer kunnskap om fordelingseffekter av klimatiltak, slik utvalget anbefaler. Ettersom sosial ulikhet i samfunnet generelt påvirker hvordan helsen i befolkningen fordeler seg, bør fordeling av helsedeterminanter og direkte og indirekte helsekonsekvenser av klimaendringer og klimatiltak vurderes som del av rettferdig omstilling. En tverrsektoriell temaveileder til utredningsinstruksen om vurdering av helseeffekter i utredninger av tiltak er under utvikling av Helsedirektoratet.  - Kap. 6 og 8 Areal- og transport Areal- og transport som fremmer helse og utjevning, natur og klima Klimautvalget 2050 understreker at vi må håndtere to store kriser samtidig: Klimaendringer og tap av natur (s. 116). Tap av natur ødelegger økosystemer som mennesker er avhengig av og bruk av arealer øker utslipp og legger føringer for framtidige utslipp. Helsedirektoratet støtter utvalgets vurderinger om å redusere transportbehov, kompakt by- og tettstedsutvikling, tilrettelegging for kollektiv, sykling og gåing og annen grønn mobilitet. Ivaretagelse av natur og grøntområder er også sentralt i fortetting – både med tanke på folkehelse og friluftsliv, klima og overvannshåndtering.  Forskning viser samtidig at helseutjevning kan være ""akilleshælen"" når det kommer til positive synergier mellom miljøtiltak og helse. Fortetting er brukt som et eksempel i en rapport om kommunal planlegging som redskap for å redusere sosiale helseforskjeller (Ibid.). Boliger i fortettede områder med grønne kvaliteter og sentral beliggenhet er ofte kostbare, noe som begrenser hvem som har mulighet til å bo der og dermed også dra nytte av miljøtiltakene. Slik kan miljøtiltak ha uheldige uintenderte negative konsekvenser på helseulikheter.  Styrking av samordningen mellom plan- og bygningsloven og andre lover, samt styrking av klimahensyn i planloven, herunder i KU-forskriften, kan være nødvendig. Det er samtidig viktig at plan- og bygningsloven opprettholder sin legitimitet som primært en sektornøytral lov og et verktøy for samordning og avvenning av interesser, blant annet folkehelseinteresser. I lys av dette kan det være behov for sterkere nasjonal styring av arealpolitikken som det tas til orde for, samtidig som det tas hensyn til ulike steder og behov i landet (s. 133).  Del D Organisering for klimaomstilling  - Kap. 17 om et overordnet klimastyringssystem  Systematisk arbeid for å fremme helse og klima Klimautvalget 2050 peker på at målene i klimapolitikken må oppnås parallelt med en rekke andre samfunnsmål (s. 30). WHO anbefaler for eksempel at helseaspekter må stå i sentrum for nasjonale planer for omstilling til lavutslipp. WHO anser klimaendringene som vår tids største trussel mot folkehelsen med alvorlige konsekvenser for befolkningens helse, helsesystemer og sosiale ulikheter i helse. Ambisiøse nasjonale klimaforpliktelser har samtidig potensialet til å gi betydelige helsemessige fordeler (Ibid.).  Ettersom tiltak som virker positivt for klima også ofte fremmer god helse, står også arbeidet med å fremme klima overfor en del av de samme problemstillingene som arbeidet med å fremme helse og jevne ut helseforskjeller: man er avhengig av innsats i stor grad utenfor egen sektor, bredt samarbeid og oppslutning på tvers av aktører, arbeide forebyggende, og planlegge for langsiktig og strategisk innsats.  Utvalget tar til orde for at det etableres et offentlig klimastyringssystem som bør inneholde følgende tre hovedpilarer; planlegging, gjennomføring og evaluering. Systemet må være tett koblet på budsjettprosessen i departementene og forankres i lov, dvs. en utvidet versjon av dagens klimalov. Folkehelsearbeidet hviler på en liknende systematikk som foreslås av utvalget. Systematikken i folkehelsearbeidet er forankret i folkehelseloven (2011), der både statlige, regionale og lokale myndigheter har fått ansvar for å bidra til en helsefremmende samfunnsutvikling og utjevning av sosiale helseforskjeller. I Folkehelsemeldinga – Nasjonal strategi for utjamning av sosiale helseforskjellar 2022- 2023 ble det publisert et oppdatert nasjonalt system for å følge opp folkehelsepolitikken. Helsesektoren og klima- og miljøsektoren kan derfor ha mye å hente på å se målsettinger, utfordringer og virkemidler i sammenheng.  I tillegg må man se på de ytre rammebetingelsene som lovverk, reguleringer og finansieringsmekanismer slik at disse kan legge til rette for, og ikke være et hinder for omstilling. Og dermed sikre at denne prosessen blir best mulig smidig og ikke rokker ved det overordnede samfunnsmålet med helsetjenesten i Norge, om å sikre alle innbyggere tilstrekkelig og god tilgang til tjenester som er trygge og faglig forsvarlige.  Utvalget mener at alle beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050. Dette er en ambisiøs og radikal målsetting som vil måtte lede til viktige diskusjoner om prioriteringer – som også må involvere helsesektoren.  Og etablere tverrsektorielle strukturer som ivaretar helheten mener vi vil være avgjørende for å lykkes med omstillingen og gi tilstrekkelig mandat til etaten/departementet som har et overordnet samordningsansvar. Et eksempel er Miljødirektoratets opprettelse av et rapporteringssystem for sårbarhetsanalyser og klima- tilpasning. Ved opprettelse av denne type på-tvers-systemer er det også viktig å tenke bredere enn det som utvalget definerer som sektorer, men også i større grad invitere med ""velferdssektorene"" herunder helsemyndighetene. Sårbarheter og tilpasningsbehov relatert til klimaendringer treffer sektoren vår særlig. Et annet argument for bredere involvering er at selv om utslippsreduksjonspotensiale ikke er like stort som i andre sektorer, vil det ha en pedagogisk betydning å skape eierskap og engasjement til klimaarbeidet i alle deler av norsk forvaltning. Tverrgående arbeid vil også bidra til nødvendig kunnskapsheving og kapasitetsbygging.  Hvordan et slikt system vil påvirke underliggende statsetater er ikke tydeliggjort, men vi oppfatter det slik og er enig i at etatene selv må få sette sine egne klimamål og foreta egne strategiske veivalg for sektorenes omstillingsprosesser. Dette mener vi er svært viktig og bør være hovedinnretningen i arbeidet, supplert med evt. fellesføringer.  Livskvalitetsøkonomi (Wellbeing Economy) som eksempel på en styringsmodell som fremmer livskvalitet og klima.  Livskvalitet dreier seg om livet som helhet, og rommer verdier som frihet, trygghet, mening, livsglede, deltakelse, engasjement og mestring. Det er blitt utviklet et eget målesystem for livskvalitet, som blant annet er brukt i årlige livskvalitetsundersøkelser siden 2020. SSB har gjennomført undersøkelsene på oppdrag fra Helsedirektoratet. Undersøkelsene viser at det er tydelige sosiale forskjeller i livskvaliteten i Norge.  Internasjonalt har stadig flere land og organisasjoner løftet livskvalitet til å være en kollektiv samfunnsverdi, og et mål som myndigheter og andre aktører er pliktig til å styre etter, fremme og tilrettelegge for på samfunnsnivå – og dette skal gjøres innenfor planetens tålegrenser. Denne styringsmodellen omtales som en ""livskvalitetsøkonomi"", som prioriterer ""human, social, planetary and economic wellbeing, which constitute the well-being 'capitals'"". Gjennom en slik tilnærming defineres livskvalitet for nåværende og fremtidige generasjoner som det ønskede endemålet for samfunnsutviklingen. Økonomisk vekst skal ikke lenger være et mål alene. I stedet anses økonomien som det viktigste virkemiddelet for å nå målet om god og jevnt fordelt livskvalitet i befolkningen og en samfunnsutvikling som respekterer og verdsetter klima og miljø.  Det sentrale i en livskvalitetsøkonomitilnærming er verdiene den er tuftet på. I følge Wellbeing Economy Alliance er disse verdiene rettferdighet (fairness), deltakelse (participation), natur (nature), mening (purpose) og verdighet (dignity). WHO har gjort et dypdykk i flere lands tilnærming til en Wellbeing Economy, og finner noen elementer som går igjen: likhet og rettferdighet (equality and equity), holde seg innenfor jordklodens tålegrenser, styrke lokalsamfunn, oppfylle behov til både nåværende og fremtidige generasjoner, velstand (prosperity) og bærekraft.  Noe av årsaken bak den massive globale interessen og innsatsen for å sette livskvalitet i sentrum for samfunnsutviklingen, stammer fra behovet for å imøtekomme de sammensatte og sammenkoblede utfordringene og krisene verden står overfor i det 21. århundret. Begynnelsen på det verdensomspennende arbeidet om livskvalitet som mål for samfunnsutviklingen kom nettopp som en respons på en slik krise: finanskrisen i 2008. En livskvalitetsøkonomi søker å reparere økonomiske og sosiale samfunnsstrukturer som gjør et samfunn sårbart mot kriser som for eksempel pandemier, sosial ulikhet og klimautfordringer og miljøforringelse. I møte med dette trenger politikere og beslutningstakere et verktøy som favner fenomener som har verdi for folks liv og dermed også for samfunnet, og som ikke kun er knyttet til økonomisk vekst. FN peker på at ""beyond GDP"" kan være et slikt verktøy. Et bredere fokus på faktorer utover de økonomiske kan fremme beslutningstaking som er til det beste for mennesket, jordkloden, fred og partnerskap.  Stadig flere land formulerer ambisjoner om og tilnærminger til å innføre livskvalitet som et mål for samfunnsutviklingen. OECD har vært blant viktige pådrivere internasjonalt. Skottland, New Zealand, Wales, Island og Finland er med i partnerskapet Wellbeing Economy Governments, der de har forpliktet seg til å utforske en livskvalitetsøkonomi. Arbeide med livskvalitet og livskvalitetsøkonomi er forankret sentralt i regjeringen, som ved statsministerens kontor eller i finansdepartementet, noe som sikrer høy og tverrsektoriell forankring hos sentrale beslutningstakere. Dette gjør at verdiene i en Wellbeing Economy kan veie tungt inn i viktige beslutningsprosesser, som for eksempel budsjettering. Andre virkemidler landene har brukt for å fremme livskvalitet er blant annet gjennom indikatorutvikling som ligger til grunn for prioritering, lovgivning, integrering av livskvalitet i metoder for samfunnsøkonomiske analyser, og gi sektorene ansvar gjennom oppdrag og rapportering om livskvalitet. Virkemidlene utformes på en slik måte at de fremmer tverrsektoriell innsats og samarbeid om ressurser for å nå felles mål. De fremste eksemplene er fra New Zealand som i 2019 lanserte verdens første ""livskvalitetsbudsjett"", et statsbudsjett med mål om å fremme livskvalitet i befolkningen. Wales har en egen Wellbeing of Future Generations Act, som har en egen ombudsfunksjon for å fremme implementering av loven på tvers av alle samfunnssektorer.  En ""livskvalitetsøkonomi"" er dermed ett av flere initiativer som har potensiale til å løfte inn både menneskelige og miljømessige verdier og hensyn i sentral beslutningstaking i den nasjonale styringen, og forene samfunnssektorene om felles mål og verdier. En norsk gjennomgang av politikk for sosial utjevning av helseforskjeller28 anbefaler Norge å utvikle en livskvalitetsøkonomi-tilnærming. Ambisjonene for livskvalitetsarbeidet i Norge vil forankres i regjeringens kommende nasjonale livskvalitetsstrategi, som Helse- og omsorgsdepartementet leder utviklingen av og som vil lanseres i 2024.",21.02.2024,Organisasjonsledd
Jernbanedirektoratet,"Høringssvar - NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050  Jernbanedirektoratet viser til brev fra Samferdselsdepartementet av 06.11.2023 vedrørende Offentlig høring av NOU 2023:25 «Omstilling til lavutslipp – Veivalg for klimapolitikken mot 2050». Rapporten ble sendt på høring av Klima- og miljødepartementet 31.10.2023. Samferdselsdepartementet har bedt om at høringsinnspill fra samferdselsetatene sendes via departementet. I det følgende beskrives Jernbanedirektoratets syn på vurderingene og forslagene som fremmes i utredningen.  Jernbanedirektoratet mener NOU 2023:25 gir et godt bilde av utfordringer og veivalg. Overordnet stiller Jernbanedirektoratet seg positiv til anbefalingene som utvalget kommer med, og ser at sterkere tiltak er nødvendige for at samfunnet skal kunne omstilles til å bli lavutslipp.  Flere av anbefalingene overlapper med oppdrag som Jernbanedirektoratet allerede har påbegynt eller skal jobbe med fremover, slik som sirkulærøkonomi, energieffektivitet, og reisevaner. Samtidig ser Jernbanedirektoratet at det er hensiktsmessig å kommentere enkelte av anbefalingene, for å belyse utfordringer knyttet til dem. Jernbanedirektoratet legger til grunn at Bane NOR SF som høringsinstans gir sine uttalelser på den delen av jernbanesektoren som dreier seg om utbygging, drift/vedlikehold av infrastruktur, og vurderinger som berører planfase. Jernbanedirektoratet vil derfor uttale seg generelt om forvaltningen av jernbanesektoren og påvirkning på vurderinger og utredninger i tidligfase i tilknytning til høringen.   Anbefalingene i kapittel 6 om arealbruk og natur omtales kun på et tidlig og overordnet nivå. På dette området ser Jernbanedirektoratet at det vil kreves mye metodeutvikling og modning. Brorparten av anbefalingene vil trolig ha følger for Bane NORs arbeid i planfase, men vil ikke direkte påvirke tidligfasearbeidet i direktoratet. Jernbanedirektoratet vil i denne høringsuttalelsen derfor fokusere på de mer konkrete tiltakene som utvalget anbefaler i kapittel 8, 16, og 21, men kommenterer gjerne ytterligere i fremtiden dersom det foreligger mer detaljerte tiltak for areal og arealbruk. Beslutningssystemer Endringene som utvalget anbefaler for beslutningssystemer og forvaltningen har stor innvirkning på tidligfaseutredninger som Jernbanedirektoratet er ansvarlig for. Utvalget anbefaler at det «Vurderes om planleggingsmodellene for tidligfase (KVU/KS1) bør knyttes til plan- og bygningsloven», bl.a. for å sørge for at hensyn til klima og natur ivaretas. Jernbanedirektoratet vil gjøre departementet oppmerksomme på at dette kan påvirke grensesnittet og de praktiske forholdene knyttet til samarbeidet og koordineringen mellom Jernbanedirektoratet og Bane NOR. I dag har Jernbanedirektoratet ansvar for tidligfase, og Bane NOR tar over ansvar for prosjekter i det de faller inn under PBL. Hvis man går videre med en prosess hvor KVU/KS1 vurderes og knyttes tydeligere til PBL anbefaler Jernbanedirektoratet at ansvarsforholdet mellom Jernbanedirektoratet og Bane NOR blir gjenstand for en særskilt gjennomgang med mål om å ivareta virksomhetenes roller og ansvar i beslutningsprosessene. Jernbanedirektoratet vil også understreke at KVU/KS1 er et tidligfaseverktøy   for planlegging der det er betydelig usikkerhet knyttet til både konkret lokalisering og omfang av infrastrukturtiltak. Man har dermed ikke grunnlag for belyse virkningene av tiltakene for klima og natur på samme måte som man har i planlegging etter plan- og bygningsloven. Om KVU-mandatet knyttes til plan- og bygningsloven må det vurderes hvordan kravene til analyse av virkninger for klima og miljø best innarbeides i de ulike planfasene.  Videre anbefaler utvalget at ikke-prissatte virkninger i større grad burde vektes i KVU-er. Jernbanedirektoratet utviklet i 2022 en ny metode for verdsetting av ikke-prissatte virkninger. Metoden er i tråd med DFØs nye veileder for samfunnsøkonomiske analyser, og bygger i større grad på grunnleggende samfunnsøkonomiske prinsipper enn f.eks. V712 som brukes i veisektoren. Jernbanedirektoratet opplever at dagens retningslinjer om lik vekting mellom prissatte og ikke-prissatte virkninger er gode. En større vekting på ikke-prissatte virkninger enn de prissatte vil ikke nødvendigvis føre til bedre beslutningsgrunnlag. Jernbanedirektoratet mener det er et potensiale i å følge retningslinjene i større grad. Selv om det i Jernbanedirektoratets nye metode og i DFØ sin oppdaterte veileder for samfunnsøkonomiske analyser er foreslått en «break-even» metode for å vurdere prissatte og ikke-prissatte virkninger opp mot hverandre, finnes det hverken i Jernbanedirektoratets nye metode, i V712, eller i DFØ sin nye veileder, konkrete retningslinjer for hvordan ulike typer ikke-prissatte virkninger skal vektes opp mot hverandre, og mot de prissatte ved bruk av en slik metode. På dette området er det behov for mer metodeutvikling og erfaring om spesifikke ikke-prissatte virkninger.  Utvalget anbefaler at statlige tiltak bør vurderes opp mot den samlede ressursbruken og atferden de legger opp til, ikke bare samfunnsøkonomisk lønnsomhet. I lys av disse anbefalingene mener Jernbanedirektoratet det vil være hensiktsmessig at det utarbeides tydeligere retningslinjer for hva som skal inngå som ikke- prissatte virkninger, hvordan ikke-prissatte og prissatte virkninger skal vektes mot hverandre, og hvordan effekter for ressursbruk og atferd skal vurderes på KVU-nivå.  Utvalget anbefaler at dagens karbonprisbaner oppdateres i tråd med mål om utslippsreduksjoner, og at prisen for utslipp dermed jevnt over økes. Jernbanedirektoratet understreker at dette vil være viktig for prioritering av utslippsreduserende tiltak og stiller seg positiv til utvalgets anbefaling om en langsiktig og mer forpliktende opptrappingsplan av CO2-avgiften. Transportsektoren Utvalgets anbefalinger for transportsektoren kan få stor betydning for arbeidsprosessene og den metodiske tilnærmingen til transportplanlegging. Utvalget anbefaler at transportetatene i større grad må prioritere tiltak etter UFF-rammeverket, med hovedvekt å unngå aktiviteter eller tiltak som medfører utslipp, dernest tiltak som flytter transport til mer klimavennlige transportformer, og til slutt tiltak som forbedrer eksisterende transport. Det anbefales også at tiltak som reduserer etterspørsel etter transport prioriteres i transportplanleggingen. Overordnet legger utvalget opp til at transportsektoren endrer arbeidsprosessene og -metodikken sin til å fokusere på ledelse av transportetterspørsel, framfor å imøtekomme denne.  Jernbanedirektoratet støtter at UFF-rammeverket får større betydning i transportplanleggingen. I NOU-en er det et tydelig hierarki, og en rekkefølge, mellom de ulike nivåene. Dette virker å være likt synet til f.eks. TUMI (Transformative Urban Mobility Initiative) i Tyskland, som påpeker at «unngå»-tiltak må iverksettes først, deretter «flytte»-tiltak, og så «forbedre»-tiltak. Samtidig erfarer direktoratet at tolkningen av rammeverket er noe ulik. På grunn av dette anbefaler Jernbanedirektoratet at det kommer tydeligere føringer for hvordan UFF-rammeverket skal tolkes, gjerne i form av en veileder, for å forhindre at tiltak gjennomføres i suboptimal eller uønsket rekkefølge.  Jernbanedirektoratet er enig i at en sterkere samhandling i transportplanleggingen vil være nødvendig for å sikre en helhetlig planlegging slik at målene å unngå og flytte transport kan nås på en effektiv måte. Jernbanedirektoratet legger til grunn at en videreutvikling av samhandlingen bør skje innenfor rammene av dagens organisering, ikke gjennom en samling av transportetatene slik utvalget foreslår. Jernbanedirektoratet ønsker å understreke at for å unngå eller flytte transport kreves det også samhandling mellom nasjonalt, kommunalt, og fylkeskommunalt nivå, ikke bare på tvers av transportetatene. Byvekstavtaler, knutepunktutvikling og lignende er sentrale virkemidler for å unngå eller flytte transport. Dette krever god koordinering mellom lokal og nasjonal areal- og transportplanlegging. Det bør vurderes nærmere om en sterkere samhandling kan oppnås mellom de ulike forvaltningsnivåene ved å ta i bruke nye virkemidler.  Utvalget anbefaler at arbeidet med Nasjonal Transportplan (NTP), skal ta utgangspunkt i backcasting, der man prioriterer og planlegger ut ifra det transportsystemet man ønsker i fremtiden, fremfor å basere seg på historiske trender og framskrivninger. Backcasting er en god metode for å avklare hvilke tiltak som gir størst effekt for måloppnåelse, og hvilke tiltak som bør prioriteres for tidlig gjennomføring og hvor omfattende tiltakene må være. Samtidig skriver utvalget at det er mange veier til et lavutslippssamfunn. For hver mulig vei vil det trolig være ulike mulige innretninger på transportsystemet, og ulike anbefalinger om hvilke tiltak som bør gjennomføres. Jernbanedirektoratet ser at dette kan være en krevende omstilling.   Det vil være kritisk at transportvirksomhetene jobber mot samme fremtidsbilde, og at de er omforent om dette. Graden av «unngå, flytte og forbedre» som legges til grunn vil være avgjørende for hvilke tiltak som bør gjennomføres. Fordelingen mellom de tre vil variere mellom ulik type transport, selv i samme fremtidsscenario, noe som fører til ressurskrevende analyser. I tillegg vil graden av teknologisk utvikling som legges til grunn, samt regulering av denne, være premissgivende for anbefalte tiltak. Utvalget skriver at man først bør forsøke å unngå så mye av etterspørselen som mulig. Alle tiltak som reduserer etterspørselen, vil medføre en form for kostnad. Det vil være ulike oppfatninger av hvor stor denne kostnaden kan være før det anses som umulig å unngå etterspørsel. En samfunnsøkonomisk effektiv politikk for å redusere etterspørsel etter transport, vil kreve samordning over flere politikkområder enn samferdselspolitikken. Dette kan eksemplifiseres med transportetatenes arbeid med å utvikle knutepunkter for kollektivtrafikk som krever samarbeid mellom kommunale og regionale myndigheter og forvaltningsnivåer, som nevnt over. Det kan være hensiktsmessig at Samferdselsdepartementet i denne sammenheng utarbeider tydeligere målsetninger og den interne prioriteringen av de overordnede transportpolitiske målene, for å gi tydeligere rammer til en slik form for planlegging.  Utvalget skriver at Nasjonal transportplan bør ha som formål å bidra til at transporten i god tid før 2050 er utslippsfri. Jernbanedirektoratet mener at Nasjonal transportplan også bør ha som formål begrense energi- og arealforbruk knyttet til transport, i tråd med utvalgets anbefaling om utvikling av transportsystemet. Konklusjon Jernbanedirektoratet stiller seg overordnet positiv til anbefalingene som Klimautvalget 2050 presenterer i NOU 2023: 25 «Omstilling til lavutslipp». Samtidig vil direktoratet understreke at det er behov for ytterligere avklaringer, metodeutvikling, og utarbeidelse av veiledere på flere områder for å sikre at anbefalingene kan gjennomføres effektivt. Jernbanedirektoratet vil også understreke at det er viktig at eventuelle nye krav, som tilknytning av KVU til PBL, ny arbeidsform i NTP-prosessen, og krav til «prosjektvask» for vedtatte samferdselsprosjekter som ikke er gjennomført, ikke fører til at utrednings- og prioriteringsprosessene tar nevneverdig lengre tid enn i dag. For å sikre raske og effektive reduksjoner av klimagassutslipp er det viktig at beslutningsprosessene ikke blir for omfattende. Særlig for jernbanesektoren, og for transportsektoren generelt, har det mye å si når, og særlig hvor tidlig, enkelte tiltak gjennomføres for klimagassbesparelsene som tiltakene får. I lys av anbefalingene er det Jernbanedirektoratets oppfatning at metodeutvikling og bedre kunnskapsgrunnlag knyttet til energieffektivitet og arealbruk vil være viktig å prioritere fremover.  Disse områdene jobbes det med i Jernbanedirektoratet og de øvrige transportetatene, og Klimautvalget 2050 sine anbefalinger understreker viktigheten av at kompetansen og verktøyene på dette fagområdet utvikles. ",15.01.2024,Organisasjonsledd
Kommunesektorens Organisasjon,"Høringssvar fra KS til NOU 2023:25 Omstilling til lavutslipp - veivalg for klimapolitikken mot 2050  KS viser til høring à 31.10.2023 av NOU 2023:25 Omstilling til lavutslipp – veivalg for klimapolitikken mot 2050.  Klimautvalgets rapport er et svært viktig grunnlag for utarbeidelse av norsk klimapolitikk fremover. Samarbeid mellom forvaltningsnivåene er vesentlig for å lykkes i omstillingen. Kommuner og fylkeskommuner vil ta medansvar for å bidra til at Norge når mål ene om 50 -55 prosent kutt i klimautslippene innen 2030 og et lavutslippssamfunn innen 2050. Videre ønsker kommuner og fylkeskommuner å føre en arealpolitikk som søker å utvikle gode lokalsamfunn i hele landet, og samtidig forene dette med hensynene til å bremse klimaendringene, tilpasse til et endret klima, og stanse tap av naturmangfold.  KS hovedbudskap: 1. KS anerkjenner at omstillingen til lavutslippssamfunnet vil kreve betydelig innsats på alle nivåer og et bredt samarbeid mellom alle relevante aktører 2. Staten og kommunesektoren må sammen finne mål og virkemidler for å gjennomføre omstillingen til et naturnøytralt lavutslippssamfunn. Det forventes et tett samarbeid med kommunesektoren gjennom KS om stortingsmeldingene om natur og klima 3. Staten må stille til rådighet langsiktige og forutsigbare virkemidler for lokal omstilling som setter kommunesektoren i stand til å gjennomføre en ambisiøs klimapolitikk i samarbeid med andre aktører 4. KS mener at plan - og bygningslovens rammer med kommunestyret som planmyndighet, og vektlegging av det lokale selvstyret må være premiss også for eventuelle fremtidige regelverksendringer i arealpolitikken. Øvrig sektorlovgivning som påvirker arealbruk, må koordineres med plan - og bygningsloven. 5. Det må legges vekt på å utvikle kunnskapsverktøy som understøtter arbeidet med de lokale avveiningene i arbeidet med å lage planer og gjennomføre tiltak på klimaområdet og i arealforvaltningen. I tillegg må det legges vekt på kompetansebygging og veiledning knyttet til omstillingen. Fylkeskommunens rolle som kunnskapsutvikler og veileder bør styrkes i omstillingsarbeidet. 6. Omstillingen til en sirkulærøkonomi må favne alle sektorer og det bør gjennomføres en bred utredning av virkemidler for en mer sirkulær økonomi 7. Det må utredes hvilke konsekvenser omstilling til lavutslipp og veivalg for klimapolitikken fram mot 2050 vil få for effektive kommunikasjonsårer, distriktsutvikling, bosetting og utvikling av fornybar energi. 8. KS mener fornybar kraft må prioriteres høyere enn andre arealkrevende formål  Utdypende kommentarer 1. VARIG OMSTILLING KREVER ØKT INNSATS OG BREDT SAMARBEID Virkelighetsbeskrivelsen som utvalget tegner er godt gjennomarbeidet og gir et helhetlig bilde av hva som er nødvendig for å nå de langsiktige klimamålene. Det er som utvalget skriver slik at målene i klimapolitikken må oppnås parallelt med en rekke andre samfunnsmål, og at der målkonflikter ikke kan unngås, må det gjøres tydelige avveininger og valg for å oppnå nødvendig aksept. Som utvalget skriver «For å kunne se ulike mål i sammenheng på denne måten, bør klimapolitikken utformes gjennom en helhetlig tilnærming der tiltak og virkemidler vurderes samlet, ikke enkeltvis.» En omfattende omstilling er avhengig av klare mål, verktøy og virkemidler, men også lokal aksept for endring. Kommunene har høy grad av legitimitet i forhold til å utvikle sine lokalsamfunn, derfor er det nødvendig med en koordinert innsats i omstillingen.  KS anerkjenner at omstillingen til lavutslippssamfunnet vil kreve betydelig innsats på alle nivåer og et bredt samarbeid mellom alle relevante aktører  2. SAMARBEID OM MÅL OG VIRKEMIDLER I KLIMA OG NATURPOLITIKKEN KS mener at drøftingen av kommunenes rolle burde vært viet mer plass i utvalgets rapport. Blant annet er behovet for samarbeid mellom kommunesektoren og staten og andre aktører ikke omtalt bortsett fra en setning om at «samspillet mellom offentlige og priv ate aktører blir viktigere når tverrsektorielle løsninger skal etableres.» Hvis kommunesektoren er en så viktig aktør som angitt, bør kommunesektorens bidrag ha vært drøftet mer inngående. KS ser det som en stor svakhet at utvalget så å si ikke diskuterer flernivåstyring og samarbeid mellom aktører.  Innfasingen av el -ferger, utviklingen av utslippsfrie hurtigbåter og omstillingen til utslippsfri anleggsdrift er bare noen eksempler på behovet for slikt samarbeid. Behovet for å få på plass slike samarbeidsløsninger fastslås for eksempel i Klimapanelets sjette hovedrapport (E.3) og i slutterklæringene fra klimatoppmøtet i Glasgow og i Dubai.  Kommuner og fylkeskommuner er nøkkelaktører for å nå klimamålene, og er godt i gang med omstillingsarbeidet. Uten økt innsats fra kommuner og fylkeskommuner vil det bli svært vanskelig å oppnå nødvendige utslippsreduksjoner fram mot 2030 og nærmest umulig å nå målet for 2050. Staten må derfor legge til rette for at kommuner kan føre en ambisiøs klimapolitikk. Utvidelse av byvekstavtalene, langsiktige ordninger for innføring av utslippsfrie løsninger, og en langsiktig ordning for Klimasats er eksempler på sl ik tilrettelegging. Utvalget anbefaler selv en styrking av Klimasats som tiltak i gjennomføringen av politikken for å bli et lavutslippssamfunn. Kommunesektorens handlingsrom må ivaretas i de kommende stortingsmeldingene om klima og natur, og det må legges til rette virkemidler for omstilling i kommunene. Det er derfor viktig at kommunesektoren trekkes inn i arbeidet med å utvikle mål og virkemidle r. KS er enig i at staten bør legge til rette for at kommuner kan føre en ambisiøs klimapolitikk og bryte ned barrierer som kan begrense kommunenes klimaarbeid. KS har ikke vesentlige innvendinger til det konkrete forslaget om å gjøre det lovpålagt for kommunene å utarbeide og vedta klimamål med tilhørende plan og tiltak. Men, som det framgår av Klimakur 2030, har et stort antall kommuner mer ambisiøse mål og tilt ak for kutt i klimarelaterte utslipp enn staten selv og statlige etater .  Staten og kommunesektoren må sammen finne mål og virkemidler for å gjennomføre omstillingen til et naturnøytralt lavutslippssamfunn. Det forventes et tett samarbeid med kommunesektoren gjennom KS , om stortingsmeldingene om natur og klima.  3. VIRKEMIDLER FOR LOKAL OMSTILLING For å nå klimamålene må det legges vekt på nye innenlandske tiltak. Det gjennomføres svært mye positivt omstillings - og innovasjonsarbeid i kommunesektoren, men for å få reell kraft og skalering, er det behov for kraftfulle virkemidler som tar ned risiko og støtter omstillingsarbeidet. Flere eksisterende virkemidler som er evaluert og har dokumentert effekt, prioriteres ned i statsbudsjettene. Dette gjelder både regionale Forskningsfond og virkemiddelet Innovasjonspartnerskap. Klimasats er kun videreført hv ert år de senere år gjennom forlik i Stortinget. KS er enig med utvalget i at støtteordningen Klimasats må styrkes. KS peker også på at problemet med feil i klimaregnskapet ved publisering i desember viste at det trengs en storsatsing på forbedring av Miljødirektoratets klimaregnskap for kommunene.  Staten må stille til rådighet langsiktige og forutsigbare virkemidler for lokal omstilling som setter kommunesektoren i stand til å gjennomføre en ambisiøs klimapolitikk i samarbeid med andre aktører .  4. KOMMUNENE SOM PLANMYNDIGHET Kommunesektoren har ansvar for forvaltning av 80 % av landets arealer. Plan - og bygningsloven, med kommunen som primær arealmyndighet, er det viktigste redskapet for å ivareta ulike hensyn i planlegging. Utvalgets tidligere nevnte forslag om å gjøre det lo vpålagt for kommunene å utarbeide og vedta klimamål med tilhørende plan og tiltak, hører naturlig hjemme i kommunenes planarbeid. Et lovfestet ansvar er det naturlig å se i sammenheng med revisjonen av plan - og bygningsloven, der også øvrige virkemidler som styrker kommunenes handlingsrom må vurderes.  Arealpolitikken skal både ivareta ulike overordnede nasjonale hensyn, respektere de vanskelige arealbruksavveiningene som norske kommuner står ovenfor og samtidig gi rom for lokal samfunnsutvikling. Skal målene om kraftige klimautslippsreduksjoner og omsti lling til lavutslippssamfunnet nås, vil det nødvendigvis også måtte få tydelige konsekvenser for kommunale arealbeslutninger. Fra KS side må plan - og bygningslovens rammer med kommunestyret som planmyndighet og vektlegging av det lokale selvstyret være en grunnleggende premiss for nasjonal politikkutvikling. Summen av klimautvalgets forslag vil i realiteten innebære betydelig sterkere statlig styring over kommunale arealbeslutninger. Staten og kommunesektoren må sammen utvikle både mål og nye virkemidler i arealpolitikken som sørger for at mulighetene til lokal samfunnsutvikling og parallell oppnåelse av klima - og naturmål kan realiseres gjennom lokale beslutninger uten mer detaljert statlig styring.  KS er særlig kritisk til utvalgets beskrivelse i teksten om at mer aktiv bruk av innsigelse kan gi bedre rettledning og tydeligere føringer til kommunene om hvordan deres planer skal bidra til oppnåelse av de nasjonale målene for klima og natur. KS kan hel ler ikke se at utvalget begrunner godt sin vurdering av at de siste årene er innsigelsesinstituttet, som skal sikre at nasjonale klima - og miljøhensyn ivaretas i lokal arealplanlegging, svekket slik at det ikke lenger fungerer etter intensjonen i plan - og bygningsloven. KS vil påpeke at innsigelser skal brukes som en sikkerhetsmekanisme der nasjonale og regionale hensyn ikke ivaretas. Praktiseringen av ordningen må reflektere de faktiske nasjonale og regionale interessene slik disse kommer til uttrykk i lov og bestemmelser og ikke gjennom signaler om mer aktiv bruk av innsigelsesinstituttet.  Plan - og bygningslovens rammer med kommunestyret som planmyndighet, og vektlegging av det lokale selvstyret må være premiss også for eventuelle fremtidige regelverksendringer i arealpolitikken. Øvrig sektorlovgivning som påvirker arealbruk må koordineres med plan - og bygningsloven.  5. BEHOV FOR KAPASITET OG KOMPETANSE KS opplever at utvalget i større grad framhever styringsløsninger enn å legge til rette for nye initiativer og samarbeidsløsninger. For eksempel foreslås det at statsforvalteren i større grad bør samordne ulike planer og prioriteringer innenfor hver region . KS vil understreke at fylkeskommunene gjennom sin rolle som regional planmyndighet har denne rollen, og den må videreutvikles fremfor å flytte ansvaret til Statsforvalter.  Like viktig som styringsdimensjonen er arbeidet med kunnskapsverktøy som understøtter arbeidet med de lokale avveiningene i arbeidet med å lage planer og gjennomføre tiltak på klimaområdet og i arealforvaltningen. Det er videre behov for styrking av kompet anse og kapasitet i plan - og omstillingsarbeidet. Kommunene etterspør kunnskapsverktøy som eksempelvis ulike typer regnskap og budsjett knyttet til klima, arealbruk og natur og samarbeidsarenaer for utvikling av kompetanse og deling av erfaringer på tvers av forvaltningsnivåene. Kommunene etterspør også løsninger som bedre samler og visualiserer data fra ulike kilder, og som muliggjør samhandling mellom involverte parter i omstillingsarbeidet. Det er behov for et styrket samarbeid om utvikling av digitale løsninger som understøtter slike arbeidsprosesser. Det er også betydelige utfordringer med å få tak i nok fagfolk innenfor mange fagdisipliner som er sentrale i den grønne omstillingen.  Mangel på omstillingskompetanse fremheves av mange kommuner som en særskilt utfordring. Kommuner med rekrutteringsutfordringer og små fagmiljøer vil ha behov for veiledning og støtte. For disse kommunene vil fylkeskommunene også ha en viktig rolle som kunn skapsutvikler, veileder og støttespiller.  Det må legges vekt på å utvikle kunnskapsverktøy som understøtter arbeidet med de lokale avveiningene i arbeidet med å lage planer og gjennomføre tiltak på klimaområdet og i arealforvaltningen. I tillegg må det legges vekt på kompetansebygging og veiledning knyttet til omstillingen. Fylkeskommunens rolle som kunnskapsutvikler og veileder bør styrkes i omstillingsarbeidet.  6. SIRKULÆRØKONOMIEN MÅ OMFATTE HELE ØKONOMIEN - OGSÅ NATURRESSURSENE Perspektivet på den sirkulære økonomien må omfatte hele livsløpet til materialer i alle sektorer - fra beslutning om uttak av naturressurser til gjenvinning. Dette innebærer en utvidelse i bredde fra et fokus på gjenvinning av materialer og energi til også å omfatte forebygging av ressursforbruk og lavere forbruk av ikke -fornybare ressurser gjennom verdikjedene.  Det må bygges et bredere kunnskapsgrunnlag for de regulatoriske virkemidlene som fremmer sirkulær omstilling. For å sikre rask og helhetlig omstilling, bør det tas utgangspunkt i utredede barrierer som grunnlag for å vurdere og foreslå nye eller endrede vi rkemidler, eller styrking av eksisterende virkemidler som for eksempel Klimasats.  Overgang til sirkulærøkonomi omfatter de fleste departementer og politikkområder. Mål og virkemidler må samordnes på tvers av departementene, og i tråd med forpliktelsene i EØS -samarbeidet.  Omstillingen til en sirkulærøkonomi må favne alle sektorer og det bør gjennomføres en bred utredning av virkemidler for en mer sirkulær økonomi  7. BEHOV FOR UTREDNING KS er opptatt av at hele landet tar del i omstillingen til et naturnøytralt lavutslippssamfunn. For å få en bedre forståelse av hvordan omstillingen vil arte seg, er det fortsatt et utrednings behov.  Det må utredes hvilke konsekvenser omstilling til lavutslipp og veivalg for klimapolitikken fram mot 2050 vil få for effektive kommunikasjonsårer, distriktsutvikling, bosetting og utvikling av fornybar energi.  8. TILGANG PÅ FORNYBAR KRAFT I arealavklaringene som kommunene har ansvar gjennom plan og bygningsloven, skal ulike hensyn avveies opp mot lokale hensyn , nasjonale føringer og globale mål. Areal er en begrenset ressurs . For å nå målene er det behov for å sikre tilstrekkelig tilgang på fornybar energi. Hvor stort be hovet er avhenger av en rekke faktorer . Dette gjelder for eksempel avveininger knyttet til ulike hensyn som skal ivaretas i arealpolitikken , om vi klarer å omstille oss til en sirkulær økonomi med mindre forbruk av natur ressurs er, men også ambisjonsnivået for utvikling av en konkurransedyktig innenlandsk industri . KS mener fornybar kraft må prioriteres høyere enn andre arealkrevende formål.",26.02.2024,Forening
Lavrentius Holding AS,,02.02.2024,
Legenes klimaaksjon,"Legenes klimaaksjon ønskjer med dette å stille seg heilhjarta bak Klimautvalget 2050 sine konklusjonar i rapporten «Omstilling til lavutslipp». Klimakrisa har blitt beskriven som den største trusselen mot folkehelsa i det 21.århundre og vi veit med sikkerheit at helsekonsekvenser av klimaendringar allereie prege jorda si befolkning i stor skala. Det er med dette som bakteppe vi meine det er kritisk å avvikle petroleumsindustrien og å bevege oss mot fornybar energi. Det er særs gledeleg at Klimautvalget 2050 tar til orde for at «Norge må redusere omfanget av petroleumsutvinning mot 2050 meir enn det som ligge i dagens forventningar» (s.247), samt at det er «hensiktsmessig å utarbeide ein strategi for sluttfasen av norsk petroleumsvirksomhet» (s. 247). Det er gjort oss bekjent at våre kollegaer i Veterinært Bærekraftsforum også støtter utvalget sine hovudkonklusjonar. I tillegg til å stille oss i rekkja av helsearbeidarar som applaudere den tydelege talen frå Klimautvalget 2050, ønskjer vi med bakgrunn i vår profesjon å foreslå at følgande punkter understrekast i rapporten:1. Utfasing av fossilt brensel har brei støtte i helsemiljøet I tillegg til at fleire store helseaktører har tatt til orde for at klimaendringar er ein massiv helsetrussel, har ei rekke helseorganisasjonar skrive under på oppropet The Fossil Fuel Non-Proliferation Treaty. Dette inkludere blant anna International Federation of Medical Student Association som organiserer over 1.2 millionar medisinstudentar på verdsbasis og World Medical Association som organiserer 116 legeforeiningar verden rundt. Dette ga også gjenklang i forkant av COP28 der helseleiarar og helseorganisasjoner globalt gjekk saman om ei oppfordring som tok til orde for utfasing av fossilt brensel. 2. Ei tredelt krise må sjåast i samanheng Vi står i ein tredelt krise som må sjåast i samanheng: klimakrise, naturmangfoldskrise og forurensingkrise. For å begrense helsekonsekvensar av denne trippelkrisa er det heilt naudsynt at vi ser samanhengen mellom klimaendringar, nedbygging av natur og den stadige aukande miljøforureininga. Vi oppfordre Klimautvalg 2050 til å anerkjenne denne samanhengen i sin rapport. 3. Norsk natur må bevarast - for helsa til menneske Det presenterast stadig meir forsking som viser dei positive helseeffektar av å vere omringa av natur. Ein nyleg publisert studie i The Lancet som følgde over 2 millionar menneske i Wales over 10 år, viste at tilgang til natur gir betre psykisk helse og mindre risiko for å utvikle vanlege psykiske lidelser som angst og depresjon. Vi oppfordrer Klimautvalg 2050 til å ta til orde for å begrense nedbygging av norsk natur. 4. Helsesektoren er ein klimaversting Helsesektoren er ein betydeleg bidragsytar til klimagassutslepp, noko sektoren sjølv har tatt innover seg i større og større grad. Helsesektoren er ein særleg stor sektor og Helsedirektoratet rekne at sektoren står for utslepp av 2 700 000 tonn CO2 ekvivalentar årleg, som tilsvara 5.5% av Norge sitt totale klimafotavtrykk. Helsedirektoratet utarbeider i desse dagar eit vegkart mot ein lågutslipps helsesektor som er venta å bli publisert våren 2024. Dette vegkartet vil ikkje inneholde føringar for den stadig voksande private helsesektoren i Norge. Arbeidet med å gjøre helsesektoren klimanøytral er i startgropa og treng både politisk vilje og handling for å kunne gjennomførast. Vi oppfordrer derfor Klimautvalg 2050 til å ta til orde for viktigheita av ein klimanøytral helsesektor som inneberer alle deler av sektoren (den offentlege primærhelsetjenesta, den offentlege spesialisthelsetjenesta, samt den private helsesektoren). 5. Norge må anerkjenne sitt solidaritetsansvar Vi applauderer rapporten sitt initiativ om at Norge må auke innsatsen for reduserte utslepp i andre land. Vi ønskjer å tillegga eit helseperspektiv til dette. Det er fastslått at klimakrisa er ei krise som forverre situasjonen for allereie sårbare menneske. Leger Uten Grenser har særleg tatt til orde for dette og beskrive korleis klimaendringar har fatale konsekvensar for menneske som lev i konfliktområde og menneske som ikkje har tilgang til grunnleggande helsehjelp. Med dette som bakteppe meine vi det er på sin plass at Norge innføre ein egen klima- og naturprosent i bistand slik som til dømes MDG har tatt til orde for, der eit beløp tilsvarande en prosent av nasjonalinntekta overførast årleg frå Oljefondet til klimatiltak, klimatilpassing og naturbevaring i utviklingsland. På vegne av Legenes klimaaksjon, Sara Soraya Eriksen (styreleder), Lisbet Sviland (medlem), Ellen Rygh (medlem), Ruth Davey Eig (styremedlem) og Matilla Færevåg Berger (styremedlem)",29.01.2024,Forening
Levanger SV,"HØRINGSUTTALELSE Ang. NOU 2023: 25 Omstilling til lavutslipp - Veivalg for klimapolitikken mot 2050 (Rapport fra Klimautvalget 2050) Fra Levanger SV, 28. februar 2024  Levanger SV støtter utvalgets utgangspunkt om at alle ressurser er knappe, selv i Norge, og at energieffektivisering og gjenbruk av ressurser (sirkulær økonomi) må prioriteres. Vi støtter de veivalg og anbefalinger som legges fram. Vi viser til SVs plan «Et grønt rettferdig skifte. grønn ny deal» som beskriver hvordan Norge kan komme seg ut av klimakrisen og samtidig bekjempe ulikheter og sosiale forskjeller. I tillegg til å vri virkemidlene i grønn retning for næringslivet, jordbruk, forbruk og energi, foreslår SVs plan å bruke skattesystemet omfordelende, fra de som har best økonomisk og sosial evne til å klare en kostnadskrevende omstilling, til de som har dårligst forutsetninger.  Fra rapporten vil vi spesielt fokusere på temaene rettferdighet og energi. I det følgende vil vi framheve punkter som vi mener er spesielt viktig i forhold til SVs politiske linje, og noen punkter som har spesiell relevans for Levanger og Trøndelag.  Til Kap 4 Usikkerhet og rettferdighet i omstillingen. Del 4.2 Utvalgets anbefalinger Til kap 5. Energisystemet. Kap 5.6 Utvalgets anbefalinger  Det er avgjørende at utvalgets arbeid får konsekvenser og at anbefalingene blir fulgt opp. SV brenner for et grønt og rettferdig skifte!",28.02.2024,Forening
Lyntogforum,"Høringsuttalelse fra Lyntogforum til rapporten fra Klimautvalget 2050 Innledning De fem lyntogfora i Rogaland, Vestland, Telemark, Gudbrandsdalen/Mjøsa og Møre og Romsdal har gått sammen om denne felles høringsuttalelsen til rapporten fra Klimautvalget 2050. Vår uttalelse konsentrerer seg primært om kapittel 8 «Transport og mobilitet», men har også relevans for kapittel 6 «Arealer og natur» og kapittel 5 «Energisystemet» og en del andre områder. Vi vil berømme Klimautvalget 2050 for en god og omfattende rapport som staker ut viktige mål og retninger for at Norge skal kunne bli det lavutslippssamfunnet fra 2050 og fremover, som Norge har forpliktet seg til, i tråd med også internasjonale avtaler. Når det gjelder «Transport og mobilitet», synes vi imidlertid kapittelet fremstår som mindre konkret og handlingsrettet enn andre deler av rapporten. Særlig savner vi en skikkelig vurdering av hvilken rolle et moderne jernbanenett kan spille i lavutslippssamfunnet. Vi må tenke langsiktig om hvilke transportløsninger som er best for lavutslippssamfunnet fra 2050 Vi ser det som svært viktig at perspektivet nå er løftet frem til 2050. EU har for lengst utarbeidet strategier for både 2030 og 2050 (f.eks. i EUs «Sustainable and Smart Mobility Strategy» og «Green Deal»). EU har her gått inn for en tredobling av trafikken på høyhastighetsbaner innen 2050. Det samme har også Det internasjonale energibyrået (IEA). EU vil også ha en dobling av godstrafikk på bane innen samme tid. Norsk miljødebatt og utredninger (som «Klimakur 2030») har derimot i lang tid hatt en mer kortsiktig horisont. Viktige tiltak som kan kreve minst 10 år å implementere har slik falt utenfor i den norske klimadebatten. Et slikt tiltak er utbygging av høyhastighetsbaner spesielt, og jernbane generelt. I Norge har man derfor stort sett konsentrert seg om tiltak innenfor hver enkelt kjøretøygruppe (personbiler, varebiler, fly etc.) og mulighetene for elektrifisering og bruk av biodrivstoff etc. for disse. Det har i stor grad vært med på å sementere dagens samferdselsmønster i Norge. I den positive iveren etter elektrifisering av samferdsel har man nesten glemt at det allerede finnes et elek­trisk drevet kjøretøy med nullutslipp av klimagasser, uten mikroplast fra dekk- og veislitasje og som er langt mer energieffektiv, arealeffektiv, kapasitetssterk og raskere enn alternativene; nemlig moderne jern­bane. Med dobbeltsporete høyhastighetsbaner i et flerbrukskonsept for langdistanse-, regional- og godstrafikk vil togtilbudet også få en svært høy attraktivitet og kapasitet. Det vil gjøre tog til et naturlig førstevalg for store deler av norsk samferdsel, med stor klima- og miljøeffekt gjennom overført trafikk fra fly-, trailer- og biltrafikk. Samtidig vil en slik satsing utløse mange andre positive samfunnseffekter. Jernbanen er med på å struk­turere samferdsel og samfunnsutvikling på en positiv miljømessig måte. Kraftig reduserte reise- og frakttider med høyhastighetsbaner vil også være med på å sikre effektiv ressursbruk, et konkurranse­dyktig næringsliv og et bærekraftig velferdssamfunn i lavutslippssamfunnet. Dette er momenter som er understreket i hovedmålet for Klimautvalget 2050. Man skal «vise korleis Noreg kan bli eit lågutslepps­samfunn i 2050, på ein mest mogleg kostnadseffektiv måte, med effektiv ressursbruk og eit konkurranse­dyktig næringsliv. Denne omstillinga må også medverke til ei utvikling som sikrar naturmangfaldet og eit berekraftig velferdssamfunn.» (s. 9 i rapporten, med våre uthevinger). EU har ellers varslet en kraftig økning i veiavgiftene, etter prinsippet forurenser betaler, gjeldende for alle utslipp til luft, jord og vann, ulykkeskostnader med mer. Deler av dette vil altså også gjelde for klimanøytral veitrafikk. Uten jernbane som alternativ kan dette gi økte kostnader for næringslivet. Et høyhastighetsnett i flerbrukskonsept – et kostnadseffektivt klimatiltak? Utredningen Deutsche Bahn International (DBI) gjorde for Norsk Bane i perioden 2008 – 2012 kom til svært positive konklusjoner for høyhastighetsbaner i et flerbrukskonsept for langdistanse-, regional- og godstrafikk. Den viste reisetider på 2 ½ time mellom Oslo og de større byene, litt over det doble for godstrafikken og at rundt 20 stasjoner kunne knyttes til banene gjennom et skiftende stoppemønster. De fant at billett- og fraktinntektene vil kunne dekke drift, vedlikehold og fornying av tog og baner, samt nedbetaling av infrastrukturinvesteringene i løpet av 30 år. Tross store investeringer ved bygging av banene, vil dette likevel gjøre slike baner til et av de absolutt mest kostnadseffektive klimatiltakene. Etter at investeringene skal være nedbetalt, vil banene også generere store driftsoverskudd i den videre levetiden, på om lag 70 – 100 år[1]. Etter støtte fra aktører langs Vestlandsbanen over Haukeli Oslo – Bergen/Haugesund/Stavanger engas­jerte Norsk Bane i 2023 spanske Sener for en ny og oppdatert utredning av i første omgang den banen, inkludert forgreining Bø/Notodden – Skien). Utredningen blir ferdig i løpet av våren 2024 og vil gi en ny pekepinn om mulighetene for et nasjonalt nett av høyhastighetsbaner i Norge, og til våre naboland. Kraftig reduserte klimautslipp DBI fant reduserte klimautslipp på 1,5 millioner tonn CO2-ekvivalenter årlig, gjennom overført fly-, trailer- og personbiltrafikk for banene Oslo – Trondheim/Ålesund og Oslo – Bergen/Haugesund/Stavanger til sammen, og følgelig enda mer for et nasjonalt nett. For Oslo – Trondheim/Ålesund var ca. halvparten av klimaeffektene fra overført trailertrafikk, ca. en fjerdedel fra overført flytrafikk og ca. en fjerdedel fra overført biltrafikk. Så får vi en oppdatering av også disse resultatene gjennom utredningen med Sener. Pga. konflikt mellom tyngde på batterier i forhold til transportlengde og lastekapasitet, vil det være mer utfordrende å elektrifisere fly- og trailertrafikk enn personbiltrafikken, slik også Klimautvalget 2050 peker på. Vi vil derfor anta at store deler av klimaeffektene for togene vil opprettholdes i lang tid fremover. De store klimaeffektene for tog ligger av samme grunn primært i konkur­ranse­dyktig langdistansetrafikk. Klimaeffektene for InterCity-utbyggingen ble 2012 f.eks. beregnet til bare 45 000 tonn reduserte CO2-ekvivalen­ter per år, da det har liten effekt for trailer- og flytrafikk. Med flere el-biler, er tallet trolig lavere nå. Lokal- og regionaltog har likevel andre positive effekter, som høy kapasitet med lite arealbruk. Klimautslipp under bygging kompensert på få år. Utslippa under bygging av Vestlandsbanen og Dovresambandet ble av DBI beregnet å være kompensert i løpet av 4,7 – 6,8 år. Når Jernbaneverket i sin høyhastighetsutredning i 2012 kom til 30 til 60 år og mer, var det bl.a. en konsekvens av at de ikke inkluderte godstrafikk, forutsatte at under 45 % av flypassasjerene ville velge lyntog og planla for bare 3 – 5 stasjoner mellom endestasjonene. Både i Jernbaneverkets lyntogutredning og i Jernbanedirektoratets KVU for Nord-Norgebanen er det dessuten brukt erfaringstall fra Follobanen til beregningene. Men den 19 km lange tunnelen i Follobanen er bygd i et komplisert område, under mye bebyggelse og er innvendig helt kledd med 40 cm tykke, armerte betongringer som veier nesten 30 tonn per meter per tunnelløp. For høyhastighetsbaner og Nord-Norgebanen vil betingelsene for tunnelbygging være langt gunstigere enn for Follobanen, og det vil trolig bare unntaksvis være snakk om full utstøping eller kledning med betongringer. Den Internasjonale Jernbaneunion (UIC) regner gjennomsnittlig 7 – 9 år for kompensasjon av utslipp under bygging av høyhastighetsbaner[2], selv for baner uten godstrafikk. I lys av dette fremstår beregnin­gene fra Jernbaneverket (og Jernbanedirektoratet om over 70 år for Nord-Norgebanen) som spesielle. Det er også grunn til å vente reduserte utslipp under bygging framover. Bane NOR har meldt om en ny metode med bruk av forinjeksjon for tetting og sikring av tunneler, utprøvd på Hestnestunnelen på Dovrebanen, som kan spare 80 % av klimautslippene og 50 % av kostnadene sammenlignet med tradisjonell utstøping av tunneler. Det utvikles også stadig nye metoder for å redusere utslipp ved stål-, sement- og betongproduksjon. Bane NOR har satt seg som mål å redusere klimautslipp fra bygging av jernbane med 40 % innen 2030[3]. Et annet poeng er at veibygging nesten aldri vil kunne kompensere utslipp i anleggsfasen, men bidra til økte utslipp også etter bygging. Dette også som følge av stimulansen til økt bilkjøring, både på nybygd vei og på tilgrensende veier, noe som igjen vil kunne utløse et behov for ytterligere veibygging og føre til enda mer biltrafikk. Det samme gjelder for flyplasser. Vi vil samtidig peke på at Stakeholder AS, i en rapport av mars 2022 på oppdrag for NHO Transport, fant at de indirekte klimautslippene under produksjon av alle nye biler solgt i Norge i 2021 var på hele 2,5 millioner tonn CO2-ekvivalenter bare i løpet av dette året! (s. 4 i rapporten). Og el-biler gir mest utslipp under bygging. I løpet av 10 år blir det hele 25 millioner tonn CO2, i tillegg til de utslippene som kommer av veibygging, asfaltering og bilkjøring. Klimarapport 2050 går ellers grundig inn i spørsmål knyttet til bruk av biodrivstoff, materialbruk i forhold til produksjon av elbiler og at bruk av ammoniakk, hydrogen og syntetisk drivstoff krever mye energi og derfor bør forbeholdes situasjoner der man ikke kan bruke El direkte. Klimautvalget 2050 har også en mer realistisk tilnærming til utfordringene og tidsperspektivet for innføring av El-fly på lengre distanser enn det som tidligere har vært fremmet i Norge. Vi går derfor ikke nærmere inn på dette i vår høringsuttalelse. Jernbane er arealeffektiv og gir mindre inngrep En dobbeltsporet jernbane har kapasitet som 12 – 16 felts motorvei, på omtrent bare halve bredden av en firefelts motorvei, som i tillegg har arealkrevende kryss og rundkjøringer, med av- og påkjøringsfelt. Høyere tunnelandel for banene, kan også gi miljømessige fordeler og tilpassinger. Ny høyhastighetsbane mellom Oslo og Trondheim er f.eks. planlagt i tunnel under reintrekk, naturreservat og landskapsvernområde ved Dovrefjell, der dagens vei og bane går i dagen, jf. illustrasjonen nedenfor. Jernbanens lave energiforbruk er stor fordel Jo mer som skal over på elektrisk kraft, jo viktigere blir energieffektivisering. Det gjelder også innen samferdsel. Jernbane er det desidert mest energieffektive transportmiddelet. Den trafikken som DBI har beregnet overført fra de mer energikrevende transportformene fly, trailere og biler til høyhastighetsbanene Oslo – Bergen/Haugesund/Stavanger og Oslo – Trondheim/Ålesund vil kunne spare ca. 4 – 5 TWh innen samferdsel per år, et nasjonalt nett trolig rundt 10 TWh, jf. plansjen nedenfor Transportetatenes rapport av 22.01.2023 til ny Nasjonal transportplan viser derimot at med elektrifisering, samt produksjon og bruk av alternative, utslippsfrie drivstoff, vil behovet for fornybar kraft innen samferdselssektoren øke fra 2 TWh i dag til mer enn 60 TWh i 2050 med beregnet trafikkvekst og dagens transportmiddelfordeling (s. 12 i NTP-rapporten), som også nevnt av Klimautvalget 2050 (s. 159) Det framstår som ganske urealistisk, men vil i så fall måtte medføre en massiv kraftutbygging. Alle inngrep, direkte og indirekte klimautslipp som kraftbehovet medfører, bør da inn i klima- og miljøregnskapet for de enkelte transportformene. Jernbanens energieffektivitet styrker jernbanen ytterligere som viktig klima- og miljøtiltak innen tran­sport­sektoren. Høyhastighetstog er også mer energieffektive per passasjerkilometer enn konvensjonelle tog. jfr. plansjen nedenfor. Dette pga. blant annet mer aerodynamisk utforming, mer attraktivt tilbud med flere passasjerer, rettere baner med mindre opp- og nedbremsing og lavere stigninger med mer. Dette er altså annerledes enn for veitrafikk, der økt hastighet fra 80 – 90 km/t til 110 – 120 km/t øker energi­bruken for personbiler med fra 30 – 60 %, og mest for El-biler. Hva kan vi oppnå med dagens bane? Norsk jernbane har kun seks prosent nye dobbeltspor – 94 prosent er eldre infrastruktur med enkeltspor. Dessverre fremstår togtilbudet på langdistansestrekningene på jernbane som lite attraktivt[4]. Dette er trolig den viktigste grunnen til det høye tallet på flyreiser i Norge. Den gjennomsnittlige nordmann reiser nesten 10 ganger mer innenriks med fly enn den gjennomsnittlige europeer. Det var 730 000 flyreisende Madrid–Sevilla og 940 000 flyreisende Paris–Lyon før de bygde høyhastighetsbane der. I 2019 (før covid) var det i Norge 4,7 millioner flyreisende Oslo–Bergen/Hauge­­­sund/Stavanger, 3,1 millioner Oslo–Trondheim/Ålesund/Molde, 1,5 millioner Oslo–København, 1,4 millioner Oslo–Stockholm og 4,7 millioner flyreisende innenlands til/fra/i Nord-Norge. Oslo–Trondheim og Oslo–Bergen er blant de ti mest trafikkerte flystrekningen i verden under 50 mil, som ikke krysser hav. Dessuten er kapasiteten anstrengt eller sprengt på de fleste lengre strekningene[5]. Skal man ha vesentlig mer person- og godstrafikk over på bane, trengs det derfor dobbeltspor. Men man kan ikke bygge dobbelt­spor bare ved å legge et nytt spor like ved det gamle. En side av saken er at man da ville videreføre alle begrensingene til de gamle sporene, blant annet lav fart, krappe svinger, for sterke stigninger etter dagens krav til godstrafikk, dårlig undergrunn, ras- og flomfare m.m. Rent teknisk ville det også vært problematisk, da det ville ødelegge underbyggingen til det gamle sporet. Det kreves også tilstrekkelig sikkerhetsavstand for arbeid i nærheten av de strømførende kontaktledningene. Ny linje måtte derfor bygges med langt større avstand mellom sporene enn ellers, noe som igjen ville gi større arealbruk. Alt som gjøres av såkalt «oppgradering» til dobbeltspor i InterCity-området er derfor nybygging, der man ikke gjenbruker en eneste meter av den gamle banen. Og hvis man uansett må bygge nytt, bør man bygge så konkurransedyktig som mulig, av hensyn til både klima og miljø, marked og inntektspotensial/økonomi. Mest mulig overført trafikk, vil gi størst mulig klima-, miljø- og samfunnseffekt. En dobbeltsporet bane for 300 km/t har også praktisk talt den samme bredden som en dobbeltsporet bane for 160 km/t[6], og legger derfor heller ikke beslag på mer areal enn en bane for lavere fart. Baner for høy fart har jo større svingradius enn baner for lav fart, men konsekvensen er svært ofte at en velger mer tunnel og tilsvarende redusert arealbehov. Høyhastighetsbaner i flerbrukskonsept vil være i tråd med viktige føringer i Klimautvalget 2050 Tanken om at «eksisterende infrastruktur utnyttes og vedlikeholdes fremfor utbygging av ny infra­struktur» (s 164 i Klimautvalget 2050) vil jf. forrige avsnitt ikke være særlig realistisk i Norge. Det ville i så fall bety milliardinvesteringer i en jernbane som verken vil ha kapasitet eller attraktivitet til å innta en sentral posisjon i lavutslippssamfunnet fra 2050 og utover. Det er verken kostnadseffektivt eller miljøvennlig. Et nasjonalt høyhastighetsnett i flerbrukskonsept, med tilknytting videre til Sverige og resten av Europa, vil derimot kunne bli en viktig bærebjelke i et bærekraftig og livskraftig lavutslippssamfunn fra 2050 og fremover. Det vil også være i tråd med andre viktige føringer i Klimautvalget 2050. Klimautvalget 2050 omtaler på s. 160 at «Videre må det legges til rette for at den transporten som skjer, har så lave utslipp og bruker så lite ressurser som mulig. Det innebærer å bruke ressurseffektive transportformer med så lave utslipp som mulig, som kollektivtransport, sykkel og gange.» (…) Slik blir transporten flyttet fra transportmidler som har høyere ressurs- og energiforbruk, som privatbil, til transportmidler med lavere ressurs- og energiforbruk, som sykkel eller kollektivtransport. Det har også lenge vært politiske målsettinger om å flytte en større andel av godstransport fra vei til sjø og bane for å redusere utslipp fra godstransport. Forutsetningen er selvsagt at de transportformene som trafikken skal flyttes til, må ha tilstrekkelig kapasitet og attraktivitet for dem som skal bruke disse. Og på s. 161: «Alle tiltak bør vurderes ut fra den samlete ressursbruken de legger opp til, og atferden de stimulerer til.» Klimautvalget 2050 anbefaler videre på s. 165 at «transportsystemet utvikles samlet på tvers av ulike transportformer og regioner, og tar utgangspunkt i det transportsystemet man vil ha i fremtiden, ikke hva en videreføring av historiske trender vil tilsi.» (vår utheving). Videre understrekes det på s. 263 at «Retningen EU går i for å nå sine mål betyr mye for Norges veivalg mot 2050.» og på s. 274 at «En ambisiøs klimapolitikk i EU gir tydeligere retning også for norsk politikk.» Og EU går altså inn for en tredobling av trafikken på høyhastighetsbaner og dobling av godstrafikk på jernbane innen 2050. Vi deler ellers disse synspunktene til Klimautvalget 2050 ang. nasjonal transportplan: «Tradisjonelt tar nasjonal transportplan utgangspunkt i fremskrivninger av dagens og historiske mobilitetsmønstre (….) For å bli et lavutslippssamfunn mener utvalget at utgangspunktet må være at mobiliteten i 2050 er uten utslipp og uten større arealbeslag enn i dag, samt med redusert etterspørsel etter ressurser. (…) det faglige underlaget må ta utgangspunkt i at transportsystemet skal bli utslippsfritt og ressurs- og energieffektivt, at transportformene må ses på tvers slik at transportsystemet som helhet er i tråd med et lavutslippssamfunn.» Vi mener at høyhastighetsbaner i et flerbrukskonsept for langdistanse-, regional- og godstrafikk bør få en sentral plass i vurderingene i en slik ny tilnærming til nasjonal transportplan. Flere høyhastighetsbaner kan realiseres innen 2050 DBI anslo for byggetiden for en høyhastighetsbane til 6 – 7 år, mens Jernbaneverket anslo 8 – 10 år. Med tanke på erfaringer fra annen jernbanebygging i Norge i dag, kan det høres optimistisk ut. Men muligheten er der. Madrid–Sevilla (47 mil) ble realisert på 6 år og sto ferdig i 1992. 30 år etter har Spania bygd nesten 400 mil høyhastighets jernbane. Et nasjonalt, norsk nett av høyhastighetsbaner, helt til Tromsø og til grensen i retning Stockholm og Gøteborg/Køben­havn/Europa, vil være på 320 mil.  Oppsummering Norsk klimadebatt har vært preget av kortsiktighet, med for lite fokus på langsiktige tiltak, som høyhastighetsbaner. Planene for transportløsninger for et lavutslippssamfunn i 2050 må legges nå. EU og IEA har ambisiøse mål for 2050, med tredobling av trafikken på høyhastighetstog og dobling av godstrafikk på bane. Dagens norske jernbane har 94 % enkeltspor med dårlig standard. Kapasiteten er på bristepunktet. Det er ikke plass til vesentlig mer person- og godstrafikk uten nye dobbeltspor. Disse bør bygges med høy konkurransekraft for mest mulig økonomisk og miljømessig effekt av investeringene. Satsing på høyhastighetsbaner vil strukturere samferdsel positivt. Reduserte reise- og frakttider vil styr­ke næringslivet og bidra til et bærekraftig velferdssamfunn Jernbane er arealeffektiv og energief­fektiv, og gir høy kapasitet med mindre inngrep i naturen sammenlignet med veitrafikk. Overføring av trafikk fra særlig fly- og trailertrafikk til jernbane vil redusere klimautslipp betydelig. Utslipp under bygging kan kom­pen­seres på kort tid. Investeringskostnader for høyhastighetsbaner kan dekkes av billett- og frakt­inntekter. Det vil da være av de mest kostnadseffektive klimatiltakene. En ny og oppdatert beregning om dette ut­føres av spanske Sener, og blir ferdig i løpet av april 2023. Store deler av et nasjonalt nett av høyhastig­hetsbaner kan realiseres innen 2050. Spania har bygd nesten 400 mil på vel 30 år. Kan Spania, kan vel også vi! Med vennlig hilsen Siri Blichfeldt Dyrand (Lyntogforum Telemark), Henrik Halleland (Lyntogforum Rogaland), Torgeir Næss (Lyntogforum Vestland), Turid Humlen (Lyntogforum Møre og Romsdal), Magne Vorkinn (Lyntogforum Gudbrandsdalen/Mjøsa) Sekretær: Thor W. Bjørlo [1] Når lånene for høyhastighetsbanen Paris – Lyon ble nedbetalt etter 15 år, ga driften av banen et overskudd på ca. 4 mrd. kroner årlig. [2] Jfr. bl.a. rapporten «Carbon Footprint of Railway Infrastructure» (2016), tabell 7 s. 24. Jf. denne, og andre rapporter, arbeides det også aktivt med å minimere klimautslipp under bygging ytterligere [3]https://arsrapport.banenor.no/2019/baerekraft/slik-skal-vi-bygge-jernbane-med-40-prosent-lavere-co2-utslipp [4] Et talende eksempel på dette, og behovet for mer konkurransedyktige baner, er kommentaren «Hvem skal elske toget» av kommentator Leif Tore Lindø i Stavanger Aftenblad 09.02.2024. [5] Jf. bl.a. NRK 16.07.2023: Fulle linjer: her er det ikke plass til flere tog eller RailTech ,20.06.2023: “No” to rail operators and traffic jams: Norway’s serious problem of capacity», med «The solution: more double track». [6] Forskjellen vil være maks 40 cm økt avstand mellom sporene, men vil i praksis trolig bli mindre. Bane NOR opererer med 4,5 meter avstand mellom midten av sporene. Og for Arna - Stanghelle har de planlagt med 4,7 meter mellom sporene. 4,7 meter avstand mellom midten av sporene er det samme som man i Tyskland bruker på høyfartsbaner for 300 km/t.",28.02.2024,Forening
Martin Lund-Iversen,"Utvalget sier at det bør vurderes om tidligfaseplanlegging som KVU/KS1 bør knyttes til plan- og bygningsloven (side 113 og 116). Min forskning peker på at dette er gjennomførbart og ønskelig, og jeg viser til mine to fagfellevurderte og publiserte artikler under. Jeg stiller gjerne på frivillig basis for å forklare og utdype dette. Artikler: Lund-Iversen, M. (2017): Konseptvalgutredninger og plan- og bygningsloven. Kart og plan 2/2017, sidene 159–171. Lund-Iversen, M. (2019): Konseptuell tidligfase og plan for utbyggingstiltak. Kart og plan 2/2019, sidene 124–137.",02.11.2023,Privatperson
Maskinentreprenørenes Forbund,"Høringssvar – NOU 2023:25 Omstilling til lavutslipp – Veivalg for klimapolitikken mot 2050 MEF viser til høringsbrev av 31. oktober 2023 om ovennevnte høring. Maskinentreprenørenes Forbund (MEF) representerer om lag 80 prosent av anleggsbransjen i Norge med sine vel 2400 anleggsentreprenørvirksomheter. Hovedtyngden av medlemsbedriftene driver maskinell anleggsvirksomhet, men forbundet organiserer også skogsentreprenører, brønnborere og gjenvinnings- og avfallsbedrifter. Aktiviteten som utføres av anleggsentreprenørene er helt nødvendig for at infrastruktur og arealutvikling som knytter Norge sammen, og som legger grunnlaget for svært mye annen verdiskapning i Norge, skal fungere. MEF er opptatt av å ta sitt samfunns- og klimaansvar å bidra til å minimere skade på miljøet og redusere klimagassfotavtrykket ved anleggsvirksomhet. Samtidig skal trygge og gode arbeidsplasser og verdiskapning kunne gå hånd i hånd med arbeidet for å redusere klimagassfotavtrykket og med minimal skade på miljøet. For å redusere anleggsbransjens totale klimabelastning ser vi at det ofte fokuseres i alt for stor grad på maskinparken og dennes direkte utslipp, og at materialbruk, transport og indirekte utslipp ofte blir utelatt i vurderingen ved valg av løsning på et prosjekt. Dette håper vi på å få endret slik at reelle og totale utslipp blir målt og evaluert i fremtidige konkurranser. MEF mener også at så lenge utslippsfrie anleggsmaskiner og tunge kjøretøyer ikke er tilgjengelig i et meningsfylt volum i overskuelig fremtid er det nødvendig å inkludere alternative energikilder til disse sektorene som et nyttig steg mot målet om fullstendig utslippsfrihet. Med dette mener vi å godt både avansert biodiesel, biogass, hydrogen og andre energikilder enn ren elektrifisering som gode steg mot en utslippsfri fremtid. Energitilgang MEF mener at fremtidens klimapolitikk ikke behøver å være i konflikt med verdiskapningen eller effektiviseringen av både infrastruktur og logistikk. Et vesentlig ankepunkt for å få dette til er en storstilt satsning på økt energiproduksjon fra utslippsfrie kilder, som gir vesentlig forbedret ladeinfrastruktur som dekker hele nasjonen. Det arbeides i mange leire med å etablere ladestasjoner for tungtransport for å betjene den kommende flåten av utslippsfrie lastebiler og busser. Dette er svært positivt for å bidra til å kutte utslippene fra denne intensive næringen. Samtidig savner vi den samme satsningen på krafttilførsel der hvor maskinene skal bygge og forbedre veier og infrastruktur. Når Norge skal gå på strøm må strømmen finnes. Det er langt ifra tilfellet i dag og det vil kreve et stort løft i årene som kommer for å få dette til. Anleggsarbeider foregår gjerne der hvor det ikke finnes krafttilgang og dette gjør elektrifiseringen svært krevende. Vi mener at Norge må lære av blant andre Nederland som planlegger ladeinfrastruktur som en direkte følge av at «byggestrøm» legges fram til et anleggsprosjekt. Når anlegget er ferdig etablert omgjøres «byggestrømmen» til permanent ladeløsning for enten personbiler, tungtransport eller landbruket. For brøyting av vinterveier, eller anleggstransport vil også tilgang på ladning/fylling av hydrogen, strøm eller biogass være prekært der aktiviteten skal forekomme, og dermed unngå at lastebilen må kjøre lange strekninger for tanking vekk fra aktivitetsområdet. Vi vet også at utbyggingen av slike nettverk tar svært lang tid, er arealkrevende og koster store summer. For at landet skal nå våre målsettinger om utslippskutt uten fall i lønnsomhet eller produksjon må utbyggingen forseres på nasjonalt plan. Sirkulær økonomi Masser fra anleggsprosjekter må få status som verdifulle ressurser i stedet for et avfallsproblem. Det som graves opp i et prosjekt må først kartlegges og forstås, før man velger hvilken bruk det er best egnet for. Vi er nå på veg fra et linjert til et sirkulært perspektiv på gravemasser, og denne omstillingen må få stor oppmerksomhet frem mot et utslippsfritt samfunn. Om lag 2/3 av alle utslipp i anleggsbransjen kommer fra materialer og transport av disse til og fra anleggsprosjektene. Dette viser at med høyt fokus på å nyttiggjøre masser, stein og jord der de oppstår som et overskudd vil drastisk redusere både behovet for deponering, og behovet for å produsere jomfruelig stein og jord. MEF mener at massehåndtering er svært sentralt i et sirkulært perspektiv og ber om at arealplanlegging for flere områder for mellomlagring og gjenvinning av masser må på plass for å løfte anleggsbransjen inn i en utslippsfri fremtid. Flere lokale plasser for slik behandling reduserer transportutslipp og vegslitasje, samtidig som vi ivaretar mineralressursene langt bedre der de oppstår som overskudd. Dette fordrer en langsiktighet fra lokale og nasjonale myndigheter som ser nytten av kortreiste masser for å sikre trygg og effektiv logistikk på kryss og tvers av nasjonen. Mvh Sverre Huse-Fagerlie Bærekraftsansvarlig Maskinentreprenørenes Forbund",28.02.2024,Forening
Melhus kommune,"Det er Utvalg for teknikk og miljø som har vedtatt høringsinnspillet fra Melhus kommune - se under overskrift ""Vedtak"" i vedlegget.",02.02.2024,Kommune
Miljømerking Norge,"Klima- og miljødepartementet 28.02.2024 Miljømerking Norge, som forvalter de offisielle miljømerkene Svanemerket og EU Ecolabel, vil med dette kommentere NOU 2023 fra Klimautvalget. Vi deler Klimautvalgets sense of urgency som både preger utvalgets rapport generelt og kapittelet om hovedvurderinger spesielt. Tiden for store ord er over, nå trenger vi handling. Klimakrisen og naturkrisen forverres raskt, og utvalget sier – med rette – at de må sees i sammenheng. Det er vi helt enige i, men samtidig vil vi også peke på den siste av de planetariske, triple krisene blant annet FN snakker om; forurensing. Spredning av miljøgifter og andre skadelige kjemikalier skader både planter, dyr, biotoper og mennesker. Veksten i bruk av kjemikalier har vært eksplosiv. Fra 2000 til 2017 økte produksjonen fra 1,2 til 2,3 milliarder tonn kjemikalier i året på verdensbasis, viser tall fra det Europeiske miljøbyrået (EEA). Kunnskapen om kjemikaliene øker ikke like fort som bruken. Av de 100 000 kjemikaliene som er i bruk på det europeiske markedet, har samfunnet utstrakt kunnskap om bare 500, og ganske god kunnskap om ytterligere 10 000. For nesten 90 prosent av kjemikaliene er med andre ord kunnskapen mangelfull. Tidligere tenkte vi kanskje på forurensing som punktutslipp fra fabrikkpiper og avløpsrør. I dagens samfunn er utslippene sterkt forbundet med forbruk av produkter. Vi får i oss skadelige kjemikalier fra maten vi spiser, klærne vi går i, såpen vi vasker oss med, byggematerialer og møbler som omgir oss med hjemme og på jobb etc. Kjemikalier – både de vi vet kan fremkalle kreft, allergi eller gjøre det vanskeligere å få barn – og de vi har mindre kunnskap om, er rundt oss og i oss. Det er all grunn til å være bekymret for langtidseffektene av denne eksponeringen. Derfor er det viktig å regulere bruken av kjemikalier og å opplyse forbrukerne om forholdet mellom forbruk, kjemikalier og skader på helse og natur. Så når Klimautvalget sier at klimakrisen og naturkrisen må sees i sammenheng, vil vi også føye til forurensingskrisen. Vi må løse alle de triple miljøkrisene, og passe på at tiltak som bidrar til å løse et problem, ikke samtidig forverrer noen av de andre. Vi mener at dette helhetsperspektivet er helt avgjørende for å nå lavutslippssamfunnet. Behovet for handling er stort. Skal de store massene av produsenter, innkjøpere og forbrukere handle på måter som bygger opp under målet om lavutslippssamfunnet, må det være enkelt for dem å gjøre det, selv om de ikke er eksperter på klima, natur og miljø selv. Svanemerket er myndighetenes eget miljømerke, etablert nettopp for å gjøre det enkelt å ta gode miljøvalg for alle. Det er et helhetlig miljømerke som fremmer sirkulær økonomi, effektiv ressursbruk, redusert klimabelastning og bevaring av naturmangfold – alltid med strenge krav til skadelige kjemikalier. Hele produktets livssyklus blir vurdert: fra råmaterialer og produksjon, til bruk, gjenbruk og avfall. Ved å velge et svanemerket produkt, tar du et valg som bidrar til å løse de triple miljøkrisene og bygger opp under målet om lavutslippssamfunnet. I en tid der miljøproblemene er store og miljøpåstandene florerer, er det viktig at det finnes troverdige og helhetlige verktøy som bidrar til at flere raskt og enkelt kan handle mer miljøvennlig. Derfor anbefaler vi økt bruk av Svanemerket og andre troverdige miljøsertfisieringer, som gjør det enkelt for alle å ta gode valg. Stadig flere forbrukere ønsker å ta gode klima- og miljøvalg, men mange opplever det som vanskelig. Dersom forbrukere blir villedet til å kjøpe noe som er mindre bra for miljøet enn det fremstilles som, kan dette forsinke den grønne omstillingen. Det er uheldig i en tid hvor omstillingsbehovet er akutt. Tilliten til at det snakkes sant i grønn markedsføring er alarmerende lav blant forbrukere. Miljømerking Norge gjennomfører regelmessig undersøkelser for å kartlegge forbrukernes bærekraftige vaner og tillit til næringslivets bærekraftskommunikasjon. Den siste undersøkelsen viser at hele 74 prosent av norske forbrukere mener virksomheter overdriver hvor miljøvennlige produktene deres er. I tillegg er det kun to av ti som stoler på at et produkt som er markedsført med ord som miljøvennlig, bærekraftig eller klimanøytralt faktisk er det, og 65 prosent irriterer seg ofte når de ser grønne påstander uten noen god forklaring. Det private forbruket er på hele 1700 milliarder i året, i følge SSB. Skal vi realisere det store potensialet for grønn omstilling som ligger her, er det avgjørende å bekjempe grønnvasking. EU har kommet med flere viktige initiativer om styrket forbrukervern i det grønne skiftet og ikke minst når det gjelder grønne påstander («Green claims»). EUs initiativ for bedre bærekraftskommunikasjon vil sørge for at vi får en felles metode for å underbygge påstander om miljøavtrykket til produkter og tjenester. Målet er å sette forbrukere bedre i stand til å ta informerte og trygge valg. Green claims-direktivet sier at informasjon til forbrukerne skal gis på et solid, saklig og vitenskapelig grunnlag. Direktivet fremhever offisielt anerkjente miljømerker – som Svanemerket – som troverdige verktøy for mer generelle miljøpåstander. På denne måten kan Svanemerket fungere som en motgift mot grønnvasking. «For å bidra til å begrense hogst i gammel skog som ikke har formelt vern, anbefaler utvalget at det innføres meldeplikt på nasjonalt nivå for avvirkning i områder med biologisk gammel skog.» Vi mener en bedre løsning ville være å gi også denne typen skog formelt vern. Skal vi få fart på den sirkulære økonomien, må det være enkelt for produsenter av varer og tjenester, for innkjøpere og ikke minst for forbrukere å ta valg som bidrar til økt gjenbruk av materialer, lang levetid på produktene og større mulighet for reparasjoner. Svanemerket er et verktøy som bidrar til dette. Gjennom Svanemerkets miljøkrav får produsentene en konkret oppskrift på hvordan de kan: Ved å velge svanemerkede produkter kan innkjøpere og forbrukere gjøre gode valg med tanke på sirkulær økonomi – uten at de trenger å være eksperter på området selv. Større utbredelse av svanemerkede varer og tjenester kan bidra til økt sirkularitet på en rekke områder av den norske økonomien. Vi mener også at det er viktig å bruke økonomiske virkemidler bevisst med økt sirkularitet som mål. Når vi ønsker at flere forbrukere skal reparere tingene sine, og at næringsaktører i større grad skal bruke materialer om igjen, bør det ikke være for dyrt å gjøre det. De økonomiske virkemidlene må støtte opp under den adferden vi vil ha, ikke den vi vil til livs. I avsnittet om hovedvurderinger i dette kapittelet (9.6) heter det: «Relevant regelverk oppdateres med krav til ombruk av materialer, enøk og økt tilrettelegging for rehabilitering.” Dette støtter vi. Det er avgjørende for framveksten av en mer sirkulær økonomi at blir lettere å omsette brukte byggematerialer enn det er i dag. I Byggteknisk forskrift § 9-5 (2) er det spesifisert at det skal velges produkter som er egnet for ombruk og materialgjenvinning. Dette er en paragraf som det i stor grad er «sovende» og det er for øyeblikket ikke fulgt opp godt nok av prosjekter eller myndigheter. Det må gjøres en vurdering på hvordan denne paragrafen kan bli den nye bransjenormen i oppføring av bygninger. Svanemerket er svært opptatt av kjemikalier i alle slags produkter, byggematerialer inkludert. Det er fordi det brukes store mengder kjemikalier som kan skade både utemiljøet rundt og innemiljøet i byggene. Vi stiller derfor alltid mange og strenge krav til hvilke kjemikalier svanemerkede produkter kan være laget av. Når det gjelder ombruk av byggematerialer, er det en kompliserende faktor at det mangler informasjon om kjemikalieinnhold. Vi mener at behovet for økt ombruk er så stort og viktig at vi må revurdere dokumentasjonskravene til ombruksprodukter. Miljødirektoratet bør undersøke problematikken knyttet til dokumentasjon av miljøstoffer i henhold til REACH. I praksis må ombruksprodukter dokumenteres på lik linje som nye produkter, og dette er et hinder i å få fart på ombrukssektoren i hele EU. Det rives over 20 000 bygg i Norge hvert år, mange av dem er ikke en gang 40 år gamle, ifølge Grønn Byggallianse. Dette er en svært lite bærekraftig praksis, og samfunnet må ta i bruk både regulatoriske og økonomiske virkemidler for å endre dette. For eksempel bør man vurdere å endre grunnlaget for dokumentavgiften, slik at det lønner seg mer å rehabilitere enn å rive og bygge nytt. Økonomiske støtteordninger til energieffektivisering av bygg gjennom Enova må også opprettholdes. Ved å etterspørre miljømerkede, for eksempel svanemerkede, byggeprosjekter, sikrer offentlige byggherrer lavere belastning på klima, mer bærekraftig ressursbruk og mindre bruk av miljø- og helseskadelige kjemikalier. Kravene er utviklet av en uavhengig part. Oppfølgingen av dokumentasjon og bygging gjennomføres også av en tredjepart. Klimautvalget maner til at arbeidet for en mer sirkulær økonomi må videreføres med full styrke, og at vi må få til økte sirkularitet i byggebransjen, matsystemet, tekstilindustrien og i avfallssektoren. Dette støtter vi, og vi oppfordrer til å se på virkemiddelbruken i avfallssektoren. Det finnes ikke gode nok forretningsmodeller som bygger opp en mer sirkulær økonomi. For eksempel er det mot sin hensikt når vi importerer restavfall for Irland på den ene siden og samtidig eksporterer restavfall til forbrenning i Sverige på den andre. Økonomiske hensyn gjør også at trevirke i altfor stor grad blir brukt som brensel i stedet for å bli gjenbrukt – til tross for at målsetningene om ombruk er ambisiøse. Det er svært viktig at økonomiske virkemidler, som avgifter, bidrar til at vi når de målene vi har satt oss når det gjelder sirkulær økonomi. Vi anbefaler en gjennomgang av avfallssektoren med dette som fokus. I denne delen av Klimautvalgets rapport handler det mye om måling og bærekraftsrapportering. Etterrettelig og faglig god dokumentasjon er viktig, men det aller viktigste for å løse den triple miljøkrisen vi har på klima, natur og forurensing er å gjennomføre reelle tiltak. Vi har kunnskap nok på en lang rekke områder, vi vet hva som skal til. Vi reduserer ikke belastningen på klima og miljø bare ved å telle, men ved å handle. Når det er sagt, ser vi også verdien av etterrettelig og faglig solid dokumentasjon. Vi mener det er svært viktig at vi får på plass en omforent og faglig tilstrekkelig metode for beregning av klimagassutslipp. Hvis alle beregner på forskjellige måter, kan vi ikke sammenligne tallene og heller ikke vite om tiltakene, som jo er det aller viktigste, faktisk gir utslag i form av reduserte utslipp. Direktoratet for byggkvalitet ønsket å undersøke hvordan valg av beregningsverktøy påvirker beregningene av klimagassutslipp. Derfor fikk de Multiconsult til å beregne klimabelastningen fra materialbruken i fire ulike bygg: Boligblokk, enebolig, firemannsbolig og kontorbygg. De brukte velkjente verktøy for beregning av klimagassutslipp (ISY Calcus, One Click LCA og Reduzer). Resultatet ble svært sprikende. For en firemannsbolig varierte beregningen for klimagassutslippene med hele 46 prosent, avhengig av hva slags metode man valgte å bruke. For kontorbygg varierte CO2-utslippet med 33 prosent, enebolig med 32 prosent og boligblokk med 20 prosent. Bare ved å bytte beregningsverktøy. Dette eksempelet viser med all tydelighet hvor viktig det er at vi utvikler en felles metode for å beregne CO2-utslipp. Når resultatene blir så forskjellige, er det både umulig å sammenligne tallene og å vite om man faktisk har gjort tiltak som reduserer klimabelastningen. Dersom vi ikke får på plass en standardisert metode som alle bruker, kan det blir et «kappløp til bunnen» der virksomhetene jager etter det laveste tallet, uansett hvordan det er regnet ut og uansett hvor stor reell reduksjon i klimabelastningen det aktuelle tiltaket faktisk har. Vi bidrar gjerne i en diskusjon om dette. Klimautvalget sier at offentlige anskaffelser må brukes for å få fortgang i overgangen til lavutslippssamfunnet. Det er vi enige i. Å etterspørre miljømerkede varer og tjenester er en trygg og effektiv måte å sikre gode og miljøvennlige anskaffelser. Innkjøpere slipper å utvikle egne krav og bruke mye tid på evaluering og oppfølging. Det er i seg selv ressursbesparende. Svanemerket har mange underliggende krav i sine kriteriesett for 65 ulike bransjer. Andre typer krav og kriterier som er vanlig å stille i offentlige anskaffelser, vil bare kunne dokumentere at noen få av disse kravene er oppfylt, og vil derfor ikke ha en like høy klima- og miljøeffekt. Miljømerking støtter Anskaffelsesutvalget sitt synspunkt på nytt regelverk slik de har formulert det i sin første delutredning til Nærings- og fiskeridepartementet 10. november 2023, s. 136: «Utvalget mener at det i flere situasjoner vil være andre tiltak som er mer effektive enn å pålegge bruk av klima og miljø som tildelingskriterium og vekte dette med gitt prosentsats.» For oss er dette spesielt tydelig når det gjelder bygg. Her sikrer man bedre klima- og miljøeffekt ved å stille minimumskrav til type 1 miljømerker, kombinert med kontraktskrav, enn gjennom bruk av tildelingskriterier, forutsatt at markedet kan levere på kravet. Vi støtter opprettelsen av et uavhengig klimapanel som kan gi råd til klimapolitikken og ikke minst vurdere metoder og verktøy for god klimarapportering. Klimautvalget sier at kapasiteten og kompetansen i kommunenes klima- og miljøforvaltning må styrkes, for eksempel ved å ha egne klimarådgivere. Det er bra, og helt nødvendig, å styrke den generelle bærekraftskompetansen i norske kommuner. Vi mener imidlertid at det neppe er realistisk at hver av landets 356 kommuner skal investere i et eget klimabyråkrati. Det vil fungere bedre med et nasjonalt kompetansemiljø som kan gi kommunene gode og konkrete råd om hvordan de skal gjennomføre tiltak som reduserer miljøbelastningen. Det må være enkelt for ansatte i kommunene å finne ut hva de kan gjøre, selv om de ikke er miljøeksperter på alle områder selv. Dersom dere ønsker ytterligere informasjon fra vår side, er det bare å ta kontakt. Vi bidrar gjerne. Med vennlig hilsen Cathrine Pia Lund Administrerende direktør Miljømerking Norge EU Ecolabel fungerer på samme måte, men med et europeisk nedslagsfelt.",28.02.2024,Stiftelse
Morten Jørgensen,"Svar på høring. I suldal kommune pågår det en kommuneplan om nytt uttaksområde for stein/bergverksdrift. 2800 dekar i urørt natur legges nå til rette for et enda større uttak som Norsk Stein på jelsa. Det tyske firmaet driver idag bergverksdrift i nordeuropas største bergverksdrift i Suldal kommune. Der kan de drive i 15 år til i dagens brudd, men vil og har ønske om nytt uttak som Suldal Kommune legger til rette for i et nytt område som er i tillegg til dagens brudd. Det nye området er myrer og flere rødlistede arter. Her ofres ikke miljø eller natur en eneste tanke. Norge er på ville veier når det gjelder natur. og i tillegg ønsker vindmøller på land rundt om kring i Norge som vil være krise for natur og miljø. Det tyske konsernet forbruker i 2022 3,1 millioner liter diesel som er enormt. Norsk stein har gått under radaren til myndiheter.Har snakker vi dobbel ødeleggesle av myrer og natur og samtidig slipper ut enorme mengder co2 fra maskinparken . Dobbel krise for naturen. Norge skal i en omstilling og da MÅ denne skittne bedrift pålegges å gå over til fornybar maskinpark som går på diesel. Her må det stoppes og settes krav. I Norge skal båter og biler over på mijøvennelig energi. men Norsk Stein snakker ingen om som er en formidabel utslipper og samtidig bygger ned natur med uopprettelige sår i naturen for all fremtid. Denne bedrift må få krav på lik linje med alle andre som må over på ren energi. Ikke bare bilder som skal ta støyten. Alle må bidra. Må ikke glemme alle båter som henter stein for så å frakte til Europa fra samme bedrift. dette må også inn i regnestykket fra samme bedrift.Norge må gjøre mer for naturen for folk begynner og miste respekten og troverdighet for miljøet.",28.02.2024,Aksjeselskap
Morten Laberg,"Klimaendringer ja, men hva med naturen og dyr og ikke minst mennesker! Der er politikere som lyver og konkludere stormen Hans før eksperter! Det er politikere som pratet klima på Gjerdrum under kvikkleireraset mens de fortsatt lette etter folk! Slik skaper hysteri! Klimatiltak uten bærekraft skaper fattigdom og ruin! Ja til klimatiltak , men ikke løsninger som ødelegger! Klimaendringer får vi uansett! Hva med å droppe Havvind og landvind for å heller bruke samme beløp på dobbeltsporig jetnbane fra Oslo til Harstad og Tromsø! Se på flytrafikk i Norges luftfom og Europa! Vi burde hatt et NSB med rimelige subsidierte billetter for persontrafikk! Varer må ha børekraftig pris! Det er ikke bare en løsning for å bedrive klimatiltak! En fornuftig løsning er å gå ut av EØS grunnet energidelene ved artikkel 11-12-13! Det er også problem for bosetning i kaldere Norge med artikkel 61 som omhandler konkuransevridning! Norge burde fokusere på kjernekraft til Repower EU og grønt skifte! Det burde satses på nye energikilder med stabilitet uten store naturinngrep! En bedrift gir ikke fra seg goder for å eksistere i markedet ! Norge som bedrift styres mot konkurs! Ta google på skien som burde stå for egen energi og ikke tappe infrastruktur! Det samme med batterifabrikker! Det grønne skiftet er Ensrettet inn i EU av EU politikere! Ved EU partiet Høyre og EU ledelsen i AP har vi ikke fullverdig demokrati! Det skapes folk mot folk i eget land ved politikere som forleder landet inn i ny statsorden! Det ulogiske i vindkraft er jo at spredning på vindparker gir vindkraft et sted , mens det er mindre vind et annet sted. Bare så synd at strøm bør være kortreist grunnet strømtapet. Dette medføre et større antall av vindturbiner! Mye større! ——————————————————————————————————————————————— Anbefaler å se bilde og tekst om sjokkrapport fra NVE og Statnett ! Det er om værforhold i Nordsjøen med Doggerbank og Skagerak! Innen rapporten står at det kan være mye vind i disse havområdene samtidig. På samme måte er det ikke uvanlig med lite vind ! Anbefaler derfor videre å se tegning på de Europeiske havvindplanene i nevnte områder frem mot 2050. Uansett om du er tilhenger av vindmøller bør du bli sjokkert! Ellers er det noe galt i toppen! Det er i tilfeller med lite strømproduksjon fra vind at vannkraft skal balansere stabil strøm til batterifabrikker, google på Skien, strøm til oljeinnstalasjoner og balanse i Europa! Og til slutt: Hva da med trekkfugler som må passere disse vindmøllekvernene? Og hva med fiskere som skal hente mat fra havet? Radarsignalene blir også dårlig! Og ikke minst så brukes klimahysteri og grønt skifte som å slå ihjel flere fugler med en sten( flere fluer i et smekk)! Ja legg merke til at Norges grønne skifte er ensrettet ned i EUs kvikkleire av EU ledelse! Dyr strøm blir det også.",24.02.2024,Privatperson
Moss kommune,"Høringsinnspill til NOU 2023:25 Klimautvalget 2050Saken er behandlet i utvalg for Natur, landbruk og miljø- 005/24 i Moss kommune Vedtak:Moss kommune har følgende høringsinnspill til NOU 2023:25:Klimautvalget 2050 har levert en grundig og gjennomarbeidet rapport som er pedagogisk og nytenkende. Moss kommune støtter opp om NOU 25s tre hovedvurderinger; a. Omstillingen til et lavutslippssamfunn forutsetter at klimapolitikken forsterkes. b. En målrettet omstilling til et lavutslippssamfunn må starte nå. c. Overgangen til et lavutslippssamfunn krever politisk lederskap. Videre spiller vi inn følgende punkter:1. Moss kommune støtter forslaget om en helhetlig inngang til klimapolitikken.2. Moss kommune støtter forslaget om å klimavaske lovverket for å styrke hensynet til klima og natur.3. Moss kommune er positive til at kommunene får lovfestet ansvar i klimaomstillingen, gitt at dette følges opp med verktøy, statistikker, veiledning og ressurser.4. Moss kommune er positive til en nasjonal klimarapportering, gitt at dette følges opp med gode verktøy, statistikker, veiledning og ressurser.5. Moss kommune er enig i at arealbruk er et viktig verktøy i klimaarbeidet, og at en helhetlig arealpolitikk må utvikles. Arealpolitikken må begrense tap av natur og bidra til bevaring av naturens karbonlagre og biologisk mangfold.6. Moss kommune støtter opp om at en sirkulær økonomi er nødvendig for å bruke ressursene effektivt, og at dette er nødvendig for å nå målet om lavutslippssamfunnet i 2050.7. Det krever ressurser og kompetanse i kommune-Norge for å få løftet klimaarbeidet til et nødvendig nivå for å nå de nasjonale målene. Primært er det behov for økte økonomiske rammer til kommunenes klimaarbeid. Klimasats er en viktig ordning som setter kommunene i stand til å være innovative, prøve ut nye tiltak og bygge kompetanse, og bør videreføres. Vedlagt saksfremlegg.",25.01.2024,Kommune
Motvind Norge,  ,29.01.2024,
Møre og Romsdal fylkeskommune,Fylkesutvalet har i møte 29.01.2024 fattet følgende vedtak i sak 05/24: Møre og Romsdal fylkeskommune støttar Klimautvalet sine overordna konklusjonar og anbefalingar. Rapporten inneheld viktig kunnskap om kva som Noreg som samfunn kan gjere for å nå klimamåla for 2050. Møre og Romsdal fylkeskommune gir høyringsuttale på dei temaa som er særskilt viktige for vårt fylke:,12.02.2024,Fylkeskommune
Nasjonalforeningen for folkehelsen,"Mottaker: Klima- og miljødepartementet Oslo, 24.1.2024 Høringsinnspill – NOU 2023:25 Omstilling til lavutslipp — Veivalg for klimapolitikken mot 2050 Nasjonalforeningen for folkehelsen er en frivillig, humanitær organisasjon som jobber med folkehelse, forskning på hjerte- og karsykdommer og demens, og er en interesseorganisasjon for personer med demens og deres pårørende. Takk for muligheten til å komme med innspill. Vårt innspill dreier seg i hovedsak om fraværet av et helseperspektiv i omstillingen til lavutslipp. Klimaendringer har direkte og indirekte konsekvenser for folkehelsen, og det er nødvendig å i større grad anerkjenne og adressere denne sammenhengen i arbeidet med omstilling til lavutslipp. Ekstreme værhendelser, endringer i luftkvalitet, og påvirkning av matproduksjon er eksempler på faktorer som også kan påvirke helsen til befolkningen. FNs klimarapporter, samt relevante oversiktsartikler fra NEJM[1] og BMJ[2] viser tydelig at klimaendringer allerede påvirker menneskers helse på globalt nivå. I Norge vil dette manifestere seg gjennom økte skader, sykdommer, og psykiske helseproblemer som følge av ekstremvær, endringer i luft- og vannkvalitet, og andre klimarelaterte utfordringer. Utredningen setter søkelys på Norges overgang til et lavutslippsamfunn innen 2050. Klimaendringenes påviselige og potensielt alvorlige innvirkning på folkehelsen er et viktig argument for å også inkludere helseperspektivet når viktige veivalg innen klimapolitikken skal tas. På vegne av Nasjonalforeningen for folkehelsen, Mina Gerhardsengeneralsekretær [1] The Imperative for Climate Action to Protect Health | NEJM [2] Health effects of climate change: an overview of systematic reviews | BMJ Open",24.01.2024,Forening
NHO Logistikk og Transport - Ole A. Hagen (næringspolitisk direktør) og Derya C. Inan (næringspolitisk rådgiver),"Hei, Vedlagt kan dere finne vårt høringssvar. Vi takker for muligheten til å delta i høringen. Mvh, Derya Inan Næringspolitisk rådgiver NHO Logistikk og Transport",28.02.2024,Forening
NHO Luftfart,,07.02.2024,
NHO Transport,"NHO Transport viser til vedlagte dokument, som er foreningens innspill på Høring – NOU 2023:25 Omstilling til lavutslipp – Veivalg for klimapolitikk mot 2050.",28.02.2024,Forening
NIBIO,NIBIOs høringssvar av NOU 2023: 25 Omstilling til lavutslipp – Veivalg for klimapolitikken mot 2050 i vedlegg.,28.02.2024,Forening
NITO - Norges Ingeniør- og Teknologorganisasjon,,30.01.2024,
NOAH - for dyrs rettigheter,,30.01.2024,
Norad,Høringsvar fra Norad er lagt ved som pdf.,28.02.2024,Forening
Nordland fylkeskommune,Nordland fylkesting har i sitt møte d.19/2-2024 behandlet FT-sak 031/2024. Fylkestinget uttaler følgende til NOU 2023:25 Omstilling til lavutslipp - Veivalg for klimapolitikken mot 2050: Vedtak:,27.02.2024,Fylkeskommune
Norges Bilbransjeforbund,"NOU 2023: 25 Omstilling til lavutslipp — Veivalg for klimapolitikken mot 2050; Høringssvar fra Norges Bilbransjeforbund Norges Bilbransjeforbund (NBF), bilbransjens landsdekkende interesse- og arbeidsgiverorganisasjon, takker for muligheten til å spille inn til Klima- og miljødepartementets oppfølging av Klimautvalgets NOU og veivalg for klimapolitikken mot 2050. Våre innspill vil i hovedsak dreie seg om veitrafikken. Her er våre hovedinnspill: -NBF mener høy grad av mobilitet er et samfunnsgode for befolkning og næringsliv som må bevares i lavutslippssamfunnet. Veitrafikken er langt fremme i det grønne skiftet allerede og kjøretøyparken vil i all hovedsak ha vært utslippsfri i bruk lenge før vi når 2050.-NBF mener relevante lærdommer fra overgangen til nullutslipp for personbiler må tas med når nyttekjøretøyene skal bli utslippsfrie i bruk. Samtidig er det forskjeller mellom hensynene til private bilister og næringsaktører. Næringstransporten har korte linjer for utskifting av kjøretøy. Det er mulig å realisere store utslippskutt på relativt kort tid gitt forutsigbar og tilstrekkelig insentivmiks for kjøp og bruk, og tilstrekkelig lade- og fylleinfrastruktur. Regjeringen bør lage en helhetlig tiltakspakke for å fremme det grønne skiftet i næringstransporten.-NBF støtter hovedprinsippene i UFF-rammeverket. Unødig transport kan begrenses kraftig gjennom bedre regulering, mer effektive transportformer, utvidelser i vogntogvekt/lengde og å unngå tomkjøring. Samtidig gjør de store samfunnsgevinstene ved høy mobilitet og nære utsikter til en veitransport som er utslippsfri i bruk, at innsats bør legges på tiltak som flytter og forbedrer transportløsningene.-NBF mener at vi på veien mot lavutslippssamfunnet må bruke utslippsreduserende teknologier, inntil nullutslippsalternativer er modne. -NBF mener Norge bør følge den tydelige oppfordringen fra EU-kommisjonen om å innføre redusert momssats på gjenbruk av brukte bildeler, primært innføre fullt momsfritak. -NBF mener det er uheldig at utvalget ikke drøfter hvilke konsekvenser utviklingen av autonome kjøretøy kan gi for mobilitet i samfunnet og for veitrafikkens klimaavtrykk. Helhetlig, forutsigbar og næringsvennligNBF vil gi tilslutning til utvalgets formål om å ha en helhetlig tilnærming til hvordan Norge skal utvikles og omstilles til å bli et lavutslippssamfunn. Utviklingen av lavutslippssamfunnet må være kostnadseffektiv og sikre et konkurransedyktig næringsliv. Det stiller krav til at næringspolitikken som føres for klimaomstilling må være forutsigbar og utvikles i samarbeid med næringslivet. 2050 er langt frem i tid. Hvilke klimaomstillinger som enkelt kommer til å la seg løse gjennom teknologisk utvikling og hvilke som vil bli mer utfordrende å håndtere, kan vi i dag gjøre antakelser om. Ny kunnskap og nye teknologiske gjennomslag vil i stort tempo kunne endre utfordringsbildet vi står over for i årene som kommer. Dette må klimapolitikken hensynta og utvikles i takt med.Mobilitet som samfunnsgodeLavutslippssamfunnet skal være et velferdssamfunn. Med store avstander og spredt bosetting er Norge et land hvor veitrafikken står sterkt, og hvor god infrastruktur er nødvendig både for næringsutvikling og bosetting. Mange av våre viktigste næringer drives hovedsakelig i spredtbygde strøk, og er avhengige av å få fraktet varer til markedene. Store deler av befolkningen bor steder kollektivtrafikk ikke er et alternativ, og trenger bilen både til arbeidsreisen, til familiebesøk og fritidsaktiviteter og som en sikkerhet. NBF mener det er viktig at norsk geografi, demografi og næringsstruktur må ligge til grunn for planleggingen av omstillingen til lavutslippssamfunnet. Vi støtter at ""stiavhengighet"" vurderes ved planlegging av nye prosjekter og tiltak, men dette må veies mot behovene for spredt bosetting og næringsutvikling i hele landet.Etter NBFs syn er det i alles interesse at framskrivningene i Nasjonal Transportplan holdes så reelle som mulig, med utgangspunkt i kunnskapen som finnes når planen lages. Utvalgets anbefaling om at Nasjonal Transportplan bør ta utgangspunkt i transportetterspørselen og transportsystemet i et lavutslippssamfunn i 2050 er en risikabel øvelse, med altfor mange usikkerhetsmomenter.Forslag om lavere fart og begrensing av arealbruk til vei må ikke gå på bekostning av nødvendige behov og hensynet til sikkerhet. NBF støtter at natur, estetikk og områdehensyn vektlegges, og at det brukes så lite areal som mulig til utbygging. Ved utbygging av vei må det likevel ta hensyn til vogntoglengde/vekt. Sikkerhetsaspektene ved redusert hastighet og redusert veibredde må vurderes nøye. Dette gjelder særlig dersom muligheten til å stoppe på veiskulder ved uforutsette hendelser begrenses. NBF støtter utvalgets forslag om at eksisterende infrastruktur utnyttes og vedlikeholdes fremfor utbygging av ny infrastruktur, der det er mulig å sikre forsvarlig kapasitet. Selv de mest trafikkerte veiene har lange perioder med begrenset trafikk og god plass. Gjennom å utnytte kapasiteten i veinettet bedre, kan vi begrense kø og kostnader for både klima og næringsliv. Teknologi, kjøretøy og lade/fylleinfrastrukturI 2050 vil kjøretøyparken i all hovedsak være utslippsfri i bruk. Allerede gjøres det et omfattende arbeid for å kutte utslipp fra produksjonen av kjøretøy, og enkeltprodusenter har ambisjoner om å produsere klimanøytrale biler innen 2030. Erfaringene fra overgangen til nullutslipp for personbiler, hvor Norge er blitt verdensledende gjennom offensiv bruk av et bredt sett virkemidler, viser at det er mulig å ligge i front med teknologiutviklingen selv for et lite land uten egen kjøretøyproduksjon. Samtidig er det viktig å betone at det norske markedet er for beskjedent til å ha særlig påvirkning på verken teknologiutvikling eller strategiske valg hos de store kjøretøyprodusentene. NBF mener det er mulig å realisere store utslippskutt fra næringstransporten på relativt kort tid gitt forutsigbar og tilstrekkelig insentivmiks for kjøp og bruk, og tilstrekkelig lade- og fylleinfrastruktur. Norsk næringstransport ligger allerede langt fremme i å ta i bruk ny, mer klimavennlig teknologi. Vi har korte linjer for utskifting av kjøretøy, og et næringsliv med et genuint ønske om å gå foran i det grønne skiftet.På nyttekjøretøysiden har dessverre virkemiddelbruken for overgangen til nullutslipp vært for fragmentert og tilfeldig. NBF stiller seg bak hovedlinjene i Riksrevisjonens kritikk av ENOVA i ""Dokument 3:5 (2023−2024) ENOVAs bidrag til teknologi- og markedsutvikling av lav- og nullutslippsløsninger."" NBF mener det må legges frem en helhetlig tiltakspakke med virkemidler både for kjøp og bruk, hvor kriterier for både inn- og utfasing av virkemidler må være forutsigbare. Både teknologiutvikling og tilgang til masseprodusert teknologi må være på plass. Det trengs langsiktige, forutsigbare utbyggingsplaner for lade/fylleinfrastruktur, og politisk forståelse for at tiden fra kjøpekontrakt til levering av kjøretøy er ofte ett til to år. For fortgang i den grønne omstillingen trenger både kjøper og selger trygghet for at kjøretøy vil fungere i bruk når det leveres.NBF er positive til at Statens Vegvesen og ENOVA jobber sammen med ladestrategi for tunge kjøretøy. Men vi er svært bekymret for tempoet i utbyggingen. NBF mener det bør det gjøres politiske og regulatoriske grep for å sikre tempo i utbyggingen av lade- og fylleinfrastrukturen som er nødvendig for det grønne skiftet på veiene. Lade- og fylleinfrastruktur bør defineres som samfunnskritisk, og prioriteres i tilgang til nett-kapasitet. Muligheter for å samordne søknader for areal, utbygging og nettilknytning bør vurderes. Sammen med utbygging av lade-/fylleinsfrastruktur må det også avsettes areal til, og legges til rette for, flere plasser hvor tungbilsjåfører kan ta nødvendig rast/hvile.I virkemiddelutformingen må det hensyntas at næringstransporten er en næring med tøff konkurranse over landegrensene, og knappe marginer. Endrede handlemønster og økende netthandel med transport over lange avstander og kostnadspress fra forbrukersiden stiller tøffe krav til sine segmenter i næringstransporten.Det er all grunn til å problematisere bruken av begrep som ""gratis frakt"" i markedsføringen og bevisstheten rundt kostnadene ved transport må øke. Næringsstrukturen er videre preget av svært mange små- og mellomstore aktører med begrensede muligheter til å gjøre usikre anskaffelser. Det må skapes en allmenn oppfatning i samfunnet om at frakt koster, dette også for å øke bevisstheten om kostnader ved anskaffelser. NBF støtter Klimautvalget i at utviklingen av transportsystemet reduserer samlet energibruk på transport. Vi er enige i at det bør satses på direkte elektrifisering så langt som mulig, men ser på hydrogen og biodrivstoff som viktige supplement også for veitrafikken. NBF mener vi best løser fremtidens transportbehov gjennom en helhetlig tilnærming til avgiftsnivå som gjør at alle nullutslippsteknologier tas i bruk, der de er mest effektive. Vi må også akseptere bruk av utslippsreduserende teknologier i en overgangsfase, til nullutslippsalternativene dekker nødvendige behov. Færre kjøretøy og lavere utslipp med økte vekterUnødig transport kan begrenses kraftig gjennom mer effektive transportformer, som utvidelser i vogntogvekt/lengde og å unngå tomkjøring. Transportøkonomisk Institutts rapport 1950/2023: Samfunnsøkonomisk analyse av økt totalvekt for lastebiler slår fast at økte vekter både reduserer CO2-utslippet fra transport, i tillegg til å være både være bedrifts- og samfunnsøkonomisk lønnsomt. Særlig i en overgangsfase vil det etter NBFs skjønn være et svært viktig tiltak å utnytte kapasiteten bedre på tungtransport med fossil drivlinje. Incentiver for brukte delerNBF støtter at Klimautvalget mener transportpolitikken må ses på som en del av utviklingen til en sirkulær økonomi og behovene for transport av varer og materialer for ombruk, gjenbruk og gjenvinning. For bransjens del mener NBF det må legges bedre til rette for bruk av brukte deler ved reparasjon av biler. Pt. er det svært uklart om Miljødirektoratet på eget initiativ har tenkt å følge opp EU-kommisjonens tydelige oppfordring (Artikkel 33 i endret kjøretøyregelverk fra EU) til å ta i bruk økonomiske incentiver for å øke gjenbruk av brukte bildeler. I EU er potensialet ved bl.a. ombruk av brukte bildeler anslått til å redusere klimagassutslipp med 12.3 millioner tonn CO2 innen 2035. Norge er verdensledende på overgangen til nye nullutslippsbiler. For å ytterligere redusere bilbrukens ulemper for klima og miljø bør det legges til rette for økt gjenbruk av brukte bildeler. NBF mener derfor regjeringen bør følge opp den tydelige oppfordringen fra EU-kommisjonen om å innføre incentiver gjennom en redusert moms-sats på gjenbruk av brukte bildeler. Primært mener vi omsetting av brukte bildeler bør ha fullt moms-fritak, på lik linje med hva som gjelder ved salg av brukte biler. Utviklingen av autonome kjøretøyNBF mener det er uheldig at utvalget ikke drøfter hvilke konsekvenser utviklingen av autonome kjøretøy kan gi for mobilitet i samfunnet og for veitrafikkens klimaavtrykk. Foreløpig er de fleste autonome kjøretøy i bruk på lukkede områder, som på industrianlegg, flyplasser, havner og byggeplasser. I et 2050-perspektiv – og langt før det - er det sannsynlig at autonome kjøretøy vil være en integrert del av trafikkbildet vårt, med de krav det stiller til utvikling av både teknologi og lovverk. NBF mener en aktiv politikk for selvkjørende kjøretøy bør utvikles snarest. Selvkjøring stiller endrede krav til infrastruktur, og nødvendiggjør et betydelig regulatorisk og juridisk nybrottsarbeid. Her er det viktig at politikken ikke kommer på etterskudd. For veitrafikkens fremtidige klimaavtrykk vil utviklingen innen selvkjøring kunne ha store konsekvenser. Selvkjøring har rom i seg både til å kunne føre til en høy grad av delt mobilitet hvor få eier egne kjøretøy, men bestiller ved behov – og til en økende privatbilisme der hver enkelt av oss reiser individuelt, og bruker transporttiden til arbeid i eget selvkjørende kontor.",25.01.2024,Forening
Norges Bondelag,Høringssvar ligger som vedlegg,06.02.2024,
Norges Forskningsråd,,16.02.2024,
Norges institusjon for menneskerettigheter (NIM),,25.01.2024,
Norges Rederiforbund,"Med utgangspunkt i Klimautvalgets åtte hovedanbefalinger har Rederiforbundet følgende kommentarer: Rederiforbundet støtter 2050-målet og medlemsrederiene har vedtatt forpliktende oppfølging gjennom Rederiforbundets egen klimastrategi fra 2020. Siden 2020 har både EU og IMO vedtatt politikk som peiler all skipsfart globalt inn mot klimanøytralitet i 2050. Denne fremskyvningen krever en vesentlig økning i omstillingstempoet. Rederiforbundets medlemmer ønsker å drive frem omstillingen og har fra 2030 mål om å kun bestille skip med nullutslippsteknologi. Samtidig er skipsfartens omstilling avhengig av samfunnets energiomstilling. Produksjon av fornybar energi må økes kraftig, også til produksjon av alternative drivstoff. Tross flåtefornyelse og positiv energieffektivisering på skipene, viser KLDs Barometerapporter at innenriksutslippene ikke reduseres og at omstillingstrykket er «svært lavt». Forhandlingene om maritimt klimapartnerskap må bidra til å akselerere omstillingen gjennom nye virkemidler og forpliktelser. Rederiforbundet støtter prising av utslipp og har aktivt støttet at skipsfarten fra 1. januar 2024 tas inn i EUs kvotesystem. Prismekanismen skaper insentiver for utslippsreduksjoner og generer store inntekter som kan kanaliseres til utslippsreduserende tiltak i skipsfarten. EU-land er forpliktet til å bruke 100% av inntektene på grønne tiltak, og Rederiforbundet mener norske myndigheter, tross sitt EØS-unntak, bør prioritere lignende øremerking i Norge. Det er positivt at utvalget drøfter spørsmålet med faglig underbygning (s. 286), og anbefaler at myndighetene vurderer bruk av kvoteinntekter til omstilling i kvotepliktige virksomheter. Vi foreslår at inntektene fra rederienes kjøp av kvoter i EUs kvotesystem, som tilfaller Norge og KLDs budsjettinntekter, bør inngå i et klimafond tilsvarende NOx-fondets støtteordning. Med utgangspunkt i utslippene som skal reduseres må summen av tiltak være av en størrelsesorden som oppnår 2030- og 2050-målsetningene, og justeres jevnlig. Det er en barriere for skalering av klimateknologi at dagens offentlige investeringsstøtte bortfaller for tidlig. Det bør vurderes om ENOVAs mandat bør utvides til å ikke kun dekke «cutting-edge»-teknologi, men også energieffektiviserende tiltak, lavutslippstiltak og utrulling/skalering av nullutslippsløsninger. Vi er nødt til å gjøre mange ting samtidig. Rederiforbundet støtter videreutviklingen av styringssystemet for klimaomstilling, spesielt helhetlig arbeid med Nasjonal transportplan. Rederiforbundet mener samtidig fremtidige transportplaner bør utarbeides ved hjelp av såkalt «back casting», hvor vedtatte klimamål og ønsker for det fremtidige transportsystemet danner utgangspunkt for planleggingen. Transportplanene bør også legge UFF-prinsippet til grunn. Det må etableres bedre rapporteringssystemer, statistikk og framskrivninger for utslipp fra skipsfart. Utvalget påpeker flere viktige svakheter i kapittel 11. Utvalget påpeker at Norge i større grad bør inkludere utslipp fra utenriks luftfart og sjøfart i nasjonale målsetninger (s. 216). Rederiforbundet mener dette er et viktig punkt og har i klimapartnerkapsprosessen argumentert for at virkemidler ikke må avgrenses til innenriks utslipp – særlig når så mye som 80% av norske skipsfartsutslipp er utenfor norske farvann. Norge har forpliktet seg til felles gjennomføring av klimapolitikken med EU, og også derfor er det grunn til å se mer helhetlig på tiltak for norsk skipsfart, ut over innenriksutslipp. Frem mot 2030 kommer det avgifts-, drivstoff- og landstrømkrav som vil gjelde fullt ut i hele EØS, og som må vektes inn i diskusjoner om virkemiddelbruk i Norge. EU er per nå den viktigste premissleverandøren for omstilling i skipsfarten, og utøver også press på andre regioner og på politikkutformingen i IMO. Norske aktører er godt posisjonert til å bidra til oppfyllelse av EUs målsetninger, og norske myndigheter har mulighet til å engasjere seg enda mer i regelverksutformingen i EU, innenfor strategisk viktige sektorer. --- Om oss: Norges Rederiforbund er den ledende arbeidsgiver-, beredskaps- og interesseorganisasjonen for norsktilknyttede rederivirksomheter. Våre medlemmer er kjernen og drivkraften i det norske maritime miljø. Rederiforbundets 130 medlemmer har 1400 skip og rigger verden over, og sysselsetter om lag 50 000 sjøfolk og offshorearbeidere fra omkring 50 forskjellige nasjoner. I den maritime klyngen skaper norske rederier verdier for rundt 100 milliarder kroner årlig",28.02.2024,Forening
Norges Skogeierforbund,"Høringsinnspill til Klimautvalget 2050 Vi viser til høring på Klimautvalgets NOU 2023: 25 Omstilling til lavutslipp – Veivalg for klimapolitikken mot 2050. Norges Skogeierforbund ønsker med dette å kommentere innholdet i rapporten. Skogen er svært sentral i klimaarbeidet og veien mot å bli et lavutslippssamfunn. I dag binder skog- og arealbrukssektoren CO2 tilsvarende 32% av de samlede årlige utslippene til Norge. Det høye opptaket er et resultat av en aktiv skogbrukspolitikk med storstilt skogplanting etter 2. verdenskrig, som har ført til at volumet av norsk skog har tredoblet seg de siste 100 årene. Dette gjør at vi i dag kan høste store mengder fornybar biomasse, samtidig som skogen fortsatt legger på seg og binder store mengder CO2. For å sikre fremtidige generasjoner den samme klimanytten fra skogen som vi opplever i dag, er det viktig at skogbrukspolitikken legger til rette for et aktivt skogbruk i årene fremover. Dette innebærer: Under vil vi kommentere de konkrete anbefalingene knyttet til skog- og trebasert sektor nærmere.  Fornuftig med separate mål for skog- og arealbrukssektoren I utvalgets hovedanbefalinger kommer det frem at utvalget mener at Norges klimamål for 2050 presiseres til å innebære reduksjon i utslippene fra norsk territorium med 90-95 prosent sammenlignet med 1990, uten at utslipp og opptak fra sektoren for skog- og arealbruk er regnet inn. Utvalget foreslår å heller sette egne mål for denne sektoren. Skogeierforbundet støtter denne tilnærmingen. FNs klimapanel er tydelige på at hovedutfordringen bak klimautfordringene vi opplever er utslipp av menneskeskapte klimagasser, hovedsakelig fra forbrenning av fossile ressurser. Det er disse utslippene det virkelig haster å redusere. I skog- og arealbrukssektoren, hvor opptaket i forvaltet skog utgjør hoveddelen, vil det være naturlige variasjoner, bl.a. grunnet aldersstruktur og klima/værforhold. Dette synliggjøres i framskrivningene av opptaket i sektoren, som svinger opp og ned frem mot 2100. Frem mot midten av århundret er trenden at opptaket vil synke, før det vil øke igjen mot 2100. Skal skogen regnes inn i den totale måloppnåelsen, vil dette skape uforutsigbarhet for de øvrige sektorene, fordi opptaket svinger. Det er også viktig å ha med seg at skogen i Norge vokser sakte. Optimal forvaltning av skogen krever langsiktighet. Det er derfor svært krevende å gjøre endringer i forvaltningen som gir store utslag på kort tid. Kortsiktige klimamål i 2030 er i mindre grad egnet for skogen, da et slikt mål kan peke mot tiltak slik som redusert hogstnivå, som vil kunne føre til redusert opptak i sektoren på lang sikt. Utredningene gjort ifm. Klimakur 2030 og påfølgende tiltaksrapporter, viser imidlertid at det er mulig å øke opptaket i skogen betydelig på lang sikt. Dette krever at skjøtselstiltak i skogen, slik som tettere planting, ungskogpleie, gjødsling, råteforebygging m.m., oppskaleres og gjennomføres raskt. Å få på plass egne mål for økt opptak i sektoren mot 2100 vil derfor være klokt. Klimaavtalen med EU bør stimulere til optimal bruk av skogressursen Klimautvalget er tydelige på at de anbefaler en videreføring av klimasamarbeidet med EU. Selv om EUs klimaregelverk gir oss fleksibilitet i gjennomføringen av klimapolitikken, er det også betydelige utfordringer med utformingen av regelverket, særlig for skog- og arealbrukssektoren. Dette skyldes bl.a. at det fokuseres på kortsiktige klimamål. Eksisterende regelverk, som vil fungere frem til 2025 består av kompliserte bokføringsregler hvor skog- og arealbrukssektoren må rapportere et betydelig utslipp, på tross av at sektoren leverer et stort netto opptak. Nylig ba regjeringen om fullmakt til å kjøpe skogkreditter/utslippsenheter for inntil 3 milliarder kroner for å kompensere for dette. Skogeierforbundet er positive til at regjeringen vil benytte denne fleksibiliteten i regelverket for å oppnå forpliktelsene våre ovenfor EU, i stedet for å gjøre tiltak som kan få svært negative konsekvenser for næringen og andre sektorers muligheter til å redusere utslipp gjennom substitusjon. Vi vil likevel påpeke at om man i stedet hadde benyttet disse midlene til å gjennomføre klimatiltak i skog- og arealbrukssektoren, ville vi både kunne sikret et høyere opptak i sektoren over tid samtidig som dette ville gi verdiskaping basert på fornybare materialer. Norge er i pågående forhandlinger med EU om ny forpliktelse inn i justert regelverk, som skal gjelde fra 2026-2030. Selv om framskrivingene for sektoren viser at Norge kan ende opp med et høyere opptak enn beregnet forpliktelse frem mot 2030, er det viktig å påpeke at disse framskrivingene er svært usikre. Det er høy sannsynlighet for at opptaket vil fortsette å synke i årene frem mot 2030, slik at vi igjen kan komme i en situasjon der vi må kjøpe kreditter for å nå forpliktelsen. Et ensidig fokus på å nå de kortsiktige forpliktelsene i 2030 vil hindre optimal bruk av skogressursen i klimasammenheng. Skogeierforbundet er derfor positive til at utvalget i sin omtale av EUs regelverk presiserer følgende: «Bokførings- og regneregler for hvordan utslipp og opptak fra sektoren for skog- og arealbruk skal regnes inn i klimamålet, bør ikke legge føringer for hva som er fornuftig politikk og gode mål for politikken i Norge.» Behov for store mengder biomasse I utvalgets analyse av hva som må til for å kutte de norske utslippene tilstrekkelig frem mot 2050, bygger 25% av utslippskuttet på bruk av biomasse som erstatning for fossile ressurser. I følge Prosess21 vil dette føre til en økt etterspørsel på 7,5-20 millioner m3 biomasse utover dagens hogstnivå i Norge. Utvalget har ikke gjort noen analyse av hvor denne biomassen skal hentes fra, men peker på at bærekraftig produsert biomasse neppe vil være tilgjengelig i så stort omfang dersom alle land skal legge opp til tilsvarende bruk. Dette understreker viktigheten av at Norge i så stor grad som mulig selv klarer å produsere den biomassen vi trenger for å gjennomføre utslippsreduksjoner. I 2022 gjennomførte NIBIO en analyse[1] av langsiktig, bærekraftig hogstnivå i Norge, som viste at vi årlig kan hogge mellom 15 og 20 mill. m3 tømmer i Norge, avhengig av hvilket nivå for driftskostnader, innretning på skogvernet og skogkulturinnsats man legger til grunn. Dagens hogstnivå er nå i underkant av 14 mill. m3, altså nærmer vi oss nedre del av dette sjiktet. Norge har i dag mye hogstmodent tømmer stående, og det er derfor mulig å hogge mer tømmer nå, for deretter å redusere nivået på et senere tidspunkt igjen. Det er likevel viktig å være bevisst på at dette vil føre til lavere opptak i skog- og arealbrukssektoren på kort sikt. Utvalget påpeker at biomasse er en knapp ressurs, og at den derfor må brukes der den har høyest verdi av hensyn til klima og økonomi. Utvalget mener at biomasse brukt til energiformål må begrenses. Det vises blant annet til kaskadeprinsippet. Skogeierforbundet er enig i at dette prinsippet er et godt veiledende verktøy for bruk av biomasse, og vil påpeke at dagens tømmer- og biomassemarked i stor grad fungerer i henhold til dette prinsippet. Sagtømmeret er den delen av treet som i dag har høyest klimanytte og verdi, fordi dette kan brukes inn i langlevde produkter. Skogbruket er derfor innrettet mot å produsere mest mulig at dette tømmeret. Den delen av treet som ikke har høy nok kvalitet til å bli sagtømmer, massevirke, går i dag til produksjon av papir, papp og bioraffinerier, og erstatter på denne måten en rekke fossilbaserte produkter. Av det tømmeret som ble levert til industriformål i 2022 (11,6 mill. m3) var fordelingen mellom sagtømmer og massevirke hhv. 58 og 42 prosent. I tillegg kommer hogst til ved og biobrensel (ca. 2 mill. m3). Dette er tømmer/trevirke som ikke eller i lite omfang har annen industriell anvendelse, f.eks. pga. treets struktur, form og egenskaper eller fordi det er skadet av sopp og insekter. Dagens tømmermarked er altså i stor grad innrettet mot at mest mulig av virket går til høyverdige og langlevde produkter, og at en mindre andel går til energiformål. Samtidig er det et høyt behov for energiprodukter fra biomasse for å redusere utslipp både innenfor transport-, bygg- og industrisektoren. Det er fortsatt mulig å øke hogsten i Norge noe innenfor bærekraftige rammer for å møte deler av denne etterspørselen. I tillegg kan vi ta ut hogstavfall (greiner og topper) som i dag blir liggende igjen i skogen, og som i liten grad kan benyttes til andre formål. Aktiv skogskjøtsel kan bidra til økt opptak i skog Utvalget omtaler viktigheten av å bevare naturlige karbonlagre, med begrunnelse i positiv effekt for klima og ivaretakelse av biologisk mangfold. I den forbindelse trekker utvalget frem tiltak som økt vern og restaurering av natur. Skogeierforbundet er enige i at dette er tiltak som er viktige for å ivareta naturmangfoldet og at restaurering kan ha positive effekter med tanke på klimatilpasning. Vi mener likevel at det ikke er faglig grunnlag for å fremme vern som et klimatiltak og viser til utredningen om skogvern som klimatiltak, som ble utarbeidet av Miljødirektoratet, Landbruksdirektoratet og NIBIO i 2016[2]. Her konkluderte man med at skogbruk var et mer effektivt klimatiltak enn skogvern, så lenge skogen drives bærekraftig og tømmeret benyttes til å erstatte fossile ressurser. Som tidligere nevnt, er det et betydelig potensial for å øke opptaket i den norske skogen gjennom aktiv skogskjøtsel. I stortingsmeldingen «Klimaplan 2021-2030» summeres det totale potensialet knyttet til skogtiltak å være 6,5-8 mill. tonn økt CO2-opptak årlig i 2100. I tillegg er det et betydelig opptakspotensial i å plante skog på gjengroingsarealer. Dette er tiltak som er grundig utredet og som Miljødirektoratet mfl. har konkludert med at kan gjennomføres med akseptable konsekvenser for naturmangfold og friluftsliv. Samtidig vil de bidra til økt produksjon av fornybar biomasse og økt verdiskaping i skog- og trenæringa. Skogeierforbundet mener det er viktig at Norge legger opp til en klimaoptimal forvaltning av skogen, samtidig som vi selvfølgelig også skal ta hensyn til ivaretakelse av naturmangfold. Vi vil peke på at store deler av den norske skogen er vanskelig tilgjengelig for skogsdrift. Derfor mener vi det er fullt mulig å innrette fremtidig vern på en slik måte at det får minst mulige konsekvenser for avvirkningen og skognæringens bidrag til det grønne skiftet. Den delen av skogen hvor det kan drives lønnsomt skogbruk med stor produksjon av biomasse i dag, bør i størst mulig grad prioriteres til dette også i framtiden. Det er her vi mener det er aktuelt å satse på skjøtselstiltak som kan bidra til å øke opptaket. På denne måten sikrer vi et jevnt, høyt CO2-opptak i skog, samtidig som vi ivaretar områder viktige for naturmangfoldet og produserer biomasse vi er avhengig av på veien mot lavutslippssamfunnet. Redusert nedbygging er viktig både for klima og miljø Utvalget peker på at arealer er en begrenset ressurs og at det foregår og er planlagt mye nedbygging av skog. Dette gir negative konsekvenser både for klimaet, gjennom utslipp og redusert mulighet for opptak på sikt, for grønn verdiskaping og for artene som lever i skogen. Skogeierforbundet er enige i at nedbyggingen må begrenses. Der man av tungtveiende, samfunnsmessige formål må bygge ned skog, bør dette kompenseres gjennom påskoging av tilsvarende areal et annet sted, for å sikre fortsatt skogproduksjon og opptak over tid. Miljøsertifiseringen er et svært viktig verktøy i forvaltningen av norsk skog Klimautvalget skriver at forvaltningen av skog i Norge har vært preget av et høyt konfliktnivå og peker bl.a. på uenighet rundt utviklingen i den norske skogen. De hevder at systemet for innrapportering, oppfølging og kontroll av hogst er begrenset. Utvalget anbefaler at det gjøres en gjennomgang av gjeldende lovgiving og virkemiddelbruk i skogbrukssektoren og at det innføres systematisk rapportering av lokalisering av utført hogst. Forvaltningen av skogen er i dag underlagt lovverk som skogloven, naturmangfoldloven og vannressursloven m.fl. For å bygge opp under det positive miljøarbeidet i skogbruket har Stortinget har vært tydelig på at skoglovens intensjon skal være frihet under ansvar. Det ansvaret har skogbruket selv tatt gjennom å innføre krav til miljøsertifisering av skogbruk. Som ett av få land i verden, er så godt som hele det norske skogbruket miljøsertifisert gjennom den internasjonale skogsertifiseringsordningen PEFC. Globalt er dette tallet til sammenligning rundt 10 %. I sertifiseringen stilles det en rekke krav til skjøtsel og skogsdrift. Kravene i sertifiseringen har lovverket som bunnplanke og er ofte strengere og mer konkrete enn lovverket. Når man skal vurdere om lover og regler fungerer, mener vi det er høyst relevant å se på hvordan skogen i Norge har utviklet seg under gjeldende lovverk. Staten har gjennom Landsskogtakseringen systematisk overvåket tilstanden i den norske skogen siden 1919. Den viser en positiv utvikling for det biologiske mangfoldet de siste 20 årene. Det har blitt langt flere gamle, grove og døde trær i den norske skogen, noe som utgjør viktige livsmiljøer for de sjeldne og truete artene i skogen. Samtidig har omlegging til dagens driftsmetode bidratt til å tredoble volumet med skog i Norge de siste hundre årene. Skogeierforbundet mener at det viser at lov- og sertifiseringskrav virker etter intensjonen. Norsk PEFC skogstandard er utarbeidet av et bredt samarbeid av organisasjoner innenfor skogbruk, miljø og friluftsliv, noe som sikrer en balansering av ulike hensyn og mål. Sertifiseringsstandarden revideres hvert 5. år for å kunne justeres for ny kunnskap. Sertifiseringen har rutiner for avviksrapportering, internkontroller og tredjepartskontroll. Dette bidrar til systematisk jobbing med å rette opp feil og forbedre rutiner. Skogeierforbundet har tro på at dette systemet, som selvfølgelig også skal bygge på et tydelig lovverk i bunnen, er riktig retning for forvaltningen av skogen også for fremtida. Dette underbygges også av Naturpanelet, som peker på sertifisering og miljømerking som et viktig virkemiddel for å stanse tapet av biologisk mangfold. Når det gjelder system for rapportering av utført hogst, vil vi vise til at det finnes rutiner for dette både gjennom lovverket og i sertifiseringen. Ved hogst og salg av tømmer er skogeierne pliktig å sette av en andel av inntektene til eiendommens skogfondskonto. Skogfondsordningen forvaltes av kommunene, som på denne måten har oversikt over hvilke eiendommer som har hatt hogst. Videre settes det krav om sporbarhetssertifisering i Norsk PEFC Skogstandard. I tillegg er det mulig å få informasjon om utførte hogster gjennom bruk av åpent tilgjengelig satellittovervåkning av nye hogstflater fra Global Forest Watch. Næringen jobber med å ta en lignende, forbedret løsning inn i sine kartsystemer. Det finnes altså flere systemer for lokalisering av hogster i dag. Samtidig ser vi at det vil komme strengere krav til lokalisering av hogster gjennom EUs nye avskogingsforordning, som trolig vil bli juridisk bindende for Norge. Skogeierforbundet er derfor positive til å få på plass bedre rutiner for rapportering av gjennomførte hogster, for å sikre tilstrekkelig dokumentasjon i henhold til denne forordningen. Uklar effekt av meldeplikt på hogst Utvalget mener at hogst i karbonrik gammel skog som ikke har formelt vern bør begrenses. De anbefaler at det innføres meldeplikt på nasjonalt nivå for hogst i områder med biologisk gammel skog. Vi vil igjen vise til utredningen fra 2016, hvor det konkluderes med at skogvern ikke er et effektivt klimatiltak. Vi mener derfor det ikke er faglig grunnlag for å begrense hogst som klimatiltak. Videre er det vanskelig å se at en slik meldeplikt vil ha noen klimaeffekt. En meldeplikt vil imidlertid føre til betydelig økt byråkrati på kommune- og fylkesnivå, som igjen vil påføre staten/skattebetalerne store kostnader. En meldeplikt på hogst i områder med biologisk gammel skog betyr at skogbruket for alle planlagte hogster i slik skog må sende inn en melding om hvor det skal hogges, hvor mye som skal hogges og hvilken miljøkunnskap som ligger til grunn for hogstplanen. Deretter må kommunen vurdere hogstplanen for å se om alle lover og regler er oppfylt. Dette er vurderinger som skogbruket gjør i dag for å oppfylle kravene i sertifiseringen. Vurderingene kontrolleres både gjennom intern og ekstern kontroll, eksempelvis av Det Norske Veritas. En meldeplikt vil dermed påføre det offentlige en ekstra oppgave som allerede gjøres av skogbruket i dag. Skogsbilveiene er avgjørende for et klima- og miljøvennlig skogbruk Utvalget peker på at klimaskadelige subsidier trekker i feil retning, og at disse må identifiseres og fjernes. I den forbindelse trekkes støtten til skogsbilveier frem, uten at dette er nærmere begrunnet. Skogeierforbundet vil fremheve at et fungerende skogsbilveinett er en forutsetning for å kunne drive en bærekraftig, klimaoptimal forvaltning av skogen både i dag og i fremtiden. Dagens skogsbilveinett utgjør i dag ca. 50 000 km. Store deler av veinettet er gammelt og bygget slik at det ikke lenger er tilpasset dagens og fremtidens klima. 2/3 av støtten til skogsbilveier går derfor til ombygging og modernisering av eksisterende veier for å forebygge klimarelaterte skader, for å legge til rette for skogsdrift i et endret klima og for mer klimaoptimal tømmertransport. I tillegg bygges det nye veier i skogreisingsstrøk langs kysten for å få tilgang til skogen som ble plantet i etterkrigstida. Behovet for nye skogsveier de nærmeste 30 årene er anslått til 3500 km, noe som vil beslaglegge 0,5 promille av skogbruksmarka. Skogsbilveier er langsiktige og kostbare investeringer for skogeierne, og støtten er avgjørende for å få etablert helhetlige samarbeidsløsninger på tvers av eiendomsgrenser. Bygging av skogsbilveier blir i dag vurdert som avskoging i det nasjonale klimaregnskapet. Svakheten med dette systemet er at det kun rettes fokus mot utgiftssiden i klimaregnskapet, og ikke sammenhengen mellom utslipp, muligheter for økt uttak av tømmer og økt binding som følge av mer aktivt stell av skogen. Et velutbygd skogsbilveinett reduserer utslippsintensiv terrengtransport og potensielle kjøreskader. Det er også grunn til å trekke fram at et velfungerende skogsveinett er avgjørende for å drive en mer differensiert skogbehandling med bruk av lukkede hogstformer. Det blir derfor altfor ensidig å konkludere med at støtten til skogsbilveier er klimaskadelig. Med vennlig hilsen NORGES SKOGEIERFORBUND [1] NIBIO-rapport;8(85) 2022 «Skogressurser i Norge: Status og framtidsscenarier» [2] Miljødirektoratet rapport M-519 2016 «Vern eller bruk av skog som klimatiltak»",04.01.2024,Forening
Norges vassdrags- og energidirektorat (NVE),,26.01.2024,
Norsk Arbeidsmandsforbund,"Høringssvar fra Norsk Arbeidsmandsforbund Klimautvalget 2050 NOU 2023: 25Omstilling til lavutslipp: Veivalg for klimapolitikken mot 2050 Norsk Arbeidsmandsforbund mål er å sikre arbeidsfolks jobb, lønn, arbeidsvilkår og velferd i det grønne skiftet. Det gjør vi ved å støtte opp under utviklingen av nye arbeidsplasser og endringer i dagens produksjon, samtidig som vi i enhver sammenheng påser at arbeidsfolks interesser blir ivaretatt. For å nå klimamålene kreves en samfunns- og næringspolitikk hvor satsingen på arbeidsplasser som fremmer det grønne skiftet intensiveres. Omstillingen må ivareta norsk natur og artsmangfold og de nye løsningene må være bærekraftige i ordets videste forstand. Mineralnæringen Mineralnæringen er en forutsetning i utviklingen av ny og bærekraftig teknologi. Datateknologien, batteriene, solcellene, el-bilene og vindmøllene kan ikke fungere uten mineraler. Norsk Arbeidsmandsforbund har som mål at norsk mineralnæring skal bli bærekraftig. Ikke bare når det gjelder klima og natur, men også sosialt bærekraftig. Det er derfor et stort behov for å finne og utvikle nye mineralforekomster for å sikre velstandsutviklingen og overgangen til et grønnere samfunn. Uten sikker og trygg tilgang på kritiske mineraler lykkes vi ikke med å nå målet om et lavutslippssamfunn i 2050. Norge har verdier for flerfoldige milliarder kroner i uutnyttede mineralforekomster og har gode forutsetninger for å kunne forvalte disse verdien på en måte som både ivaretar klima, minimaliserer naturinngrep og sikrer norsk økonomi, inntekter og arbeid for fremtidens generasjoner. Blant de kritiske råstoffene, der Norge i dag er produsent, sitter på forekomster eller mulige forekomster, finner vi grafitt, sjeldne jordartsmetaller, fosfat, scandium, kobolt, vanadium, titan, magnesium og silisium. I tillegg kan vi bidra med blant annet kobber og nikkel. Det må legges til rette for et utstrakt og konkret samarbeid mellom bransjen, myndigheter og andre berørte både nasjonalt og internasjonalt for å nå de mål fremtiden krever av oss.Mangel på kritiske mineraler Klimautvalgets utredning legger stor vekt på resirkulering av mineraler og metaller, noe som Norsk Arbeidsmandsforbund stiller seg bak. Klimautvalgets rapport tar imidlertid ikke tilstrekkelig hensyn til mangelen på kritiske mineraler. Europa står overfor en betydelig utfordring i å realisere det grønne skiftet og bli et lavutslippssamfunn innen 2050. Ifølge rapporten ""Metals for Clean Energy: Pathways to solving Europe’s raw materials challenge"" vil dette målet kreve 7 til 26 ganger mer sjeldne jordartsmetaller enn det som brukes i dag. Rapporten understreker at Europa, ved å investere nå og løse flaskehalser, kan dekke mellom 40 og 75 prosent av sitt behov for ""grønne"" metaller gjennom gjenvinning innen 2050. Dette betyr imidlertid at resirkulering alene ikke er tilstrekkelig; det er også nødvendig å øke utvinningen av slike ressurser. En balansert tilnærming, som inkluderer både gjenvinning og økt utvinning, vil være essensiell for å sikre tilstrekkelig tilgang til mineraler og metaller som er nødvendige for å nå klimamålene. Anleggsbransjen Norsk Arbeidsmandsforbund støtter klimautvalgets anbefaling om å oppdatere relevante regelverk med krav og insentiver til gjenbruk av materialer, gravemasser og vedlikehold av eksisterende bygg og infrastruktur. Som innkjøper må offentlig sektor innrette anskaffelsespraksis slik at den bidrar til å fremme klima- og arbeidslivsvennlige løsninger i enda høyere grad enn i dag. Arbeidsmiljø, kvalitet og bærekraft må være bærebjelkene i enhver kontrakt. Vi må ha en velavveid tilnærming og benytte eksisterende infrastruktur når det er mulig og bygge nytt der det er nødvendig. Det bør være en prioritering å bygge vei og jernbane parallelt hvor det er mulig, da overskuddsmassene kan benyttes om hverandre. Det må sørges for bygging av veier med høy standard hvor sikkerhet og begrensede naturinngrep er prioritert. Klimautvalget foreslår i sin rapport at omstillingen til et lavutslippssamfunn bygger på at eksisterende utslipp skal fjernes gjennom bl.a redusert aktivitetsnivå. Norsk Arbeidsmandsforbund mener det er viktig å opprettholde aktivitetsnivået i hele landet for å sikre arbeidsplasser og kompetanse. For å lykkes med det grønne skiftet er det avgjørende å etablere arbeidsplasser som er tilpasset fremtidens behov, og som tar utgangspunkt i ressursene og styrkene til de ulike norske byene og distriktene. Dagens bosettingsmønster må opprettholdes og en bærekraftig samferdselsutbygging og godt vedlikehold vil være et avgjørende bidrag. I tillegg til redusert aktivitetsnivå foreslår Klimautvalget at utslipp skal reduseres gjennom redusert endret atferd og bruk av nullutslippsteknologi. Norsk Arbeidsmandsforbund støtter både insentiver for endret atferd og bruk av nullutslippsteknologi, men det er ikke tilstrekkelig. I tillegg må rammene for støtte økes for at det skal bli forutsigbart for entreprenørene å investere i miljøvennlige maskiner og utstyr. Overgangen krever store investeringer og det er avgjørende at staten bidrar ytterligere. Det vises i denne sammenheng også til Klimakur 2030 som konkluderte med at elektriske maskiner har svært høye investeringskostnader. I dag koster klimavennlige anleggsmaskiner om lag tre ganger så mye som en dieselmaskin.Tilskuddsordningen for pilotprosjekt for fossilfrie anleggsplasser i transportsektoren ble innført for første gang i 2022. Slike prosjekter vil kunne kan bidra til en raskere utvikling og utprøving av nullutslippsløsninger i sektoren. Bevilgningen på 63,8 millioner i budsjettet for 2023, har kun dekket et minimum av det økonomiske stimuli som anleggsbransjen trenger for å iverksette de politiske målsettingene om utslippsfrie anleggsplasser innenfor denne korte tidsrammen. Dette gjelder både maskinpark og tilgang til strøm og ladeplasser. Styrking av eksisterende støtteordninger samt utredning og etablering av nye bør skje i samråd med partene i arbeidslivet. Beredskap flom og rasDet er nødvendig med forbedret beredskap for å møte utfordringene knyttet til klimakrisen, der ekstremvær som flom, skred, stormer og tørke blir stadig vanligere. Forfallet på vann, avløp og overvannshåndtering i kommuner er på et kritisk nivå og overvannsystemer og stikkrenner ikke er bygd for ekstremvær. Elver og vassdrag ikke er fulgt opp med flomsikring og mudring, og klarer derfor ikke å håndtere de store vannmengdene som har kommet. Norsk Arbeidsmandsforbund vil ha mere midler til forebyggende arbeid. Samfunnsøkonomisk er det rimeligere å jobbe forebyggende enn å reparere. Å sette i stand viktig infrastruktur som veg og jernbane er dyrt og krever store ressurser. For eksempel viser satsingen i Brandbu sentrum, der NVE brukte 130 millioner på flomsikring, hvor viktig det forebyggende arbeidet er. TransportFor å nå klimamålene må vi jobbe for å oppgradere transportsystemet slik at det kan håndtere økningen i transport på en måte som er bærekraftig. Samtidig må transportpolitikken fremme utviklingen av trygge arbeidsplasser med fokus på høy kvalitet og kompetanse. Å etablere bærekraftige, effektive og sikre transportløsninger er avgjørende for å fremme næringsutvikling både i distriktene og i byområdene. Det er nødvendig å øke vedlikeholdsinnsatsen for veier og jernbaner for å sikre kontinuerlig drift. En styrking av jernbanenettet og havneinfrastrukturen er avgjørende for å øke transporten av gods fra vei til sjø og jernbane.",28.02.2024,Forening
Norsk Bioenergiforening,,28.02.2024,
Norsk elbilforening,"Til klima- og miljødepartementet HØRING FRA ELBILFORENINGEN PÅ KLIMAUTVALGETS NOU 2023 Elbilforeningen viser til Klimautvalgets NOU 2023: 25 Omstilling til lavutslipp – veivalg for klimapolitikken mot 2050. Her følger Elbilforeningens høring. Viktig med konkrete mål for utslippsutvikling Elbilforeningen støtter utvalget i at det er behov for klare mål for hvordan den norske utslippsutviklingen skal være frem mot 2050. Målene må presiseres til utslippskutt på norsk territorium og uten at skog- og arealbruk er regnet inn. Norges ambisjoner for utslippskutt i andre land og i arealsektoren bør formuleres separat. Transport utgjør om lag en tredjedel av norske utslipp. Vi viser også her til at transportsektoren har egne mål for utslippsutvikling, noe vi mener må være førende for virkemiddelbruken. Hva kan man lære av elbilsatsingen? Norges erfaring med omstilling vil kunne være nyttig for andre land, argumenterer utvalget. De skriver også at læring på tvers av landegrenser er viktig for spredning av teknologi: «Elbilpolitikken er et eksempel på dette, hvor Norge både har blitt et viktig pionermarked for elbiler, og har nyttige erfaringer med ulike virkemidler for utrullingen av en ny teknologi og ladeinfrastruktur, og også hvordan elbiler har og i økende grad vil påvirke kraftsystemet.» Elbilforeningen er enig i at denne læringen er viktig, og vi merker behovet for den i praksis. Ukentlig får vi henvendelser fra utenlandske interessenter som ønsker å forstå hvorfor Norge oppnår så høye elbilandeler og hvilke konsekvenser dette har for samfunnsutviklingen. Henvendelsene kommer fra andre lands myndigheter, forsknings- og kunnskapsmiljøer, internasjonal bilbransje, bensinstasjoner, media og andre. Det er ventet at interessen vil øke ytterligere når Norge når målet om at hele nybilsalget skal være utslippsfritt i 2025. Dersom andre land, så vel som andre sektorer i Norge, skal lære av norsk elbilsatsing, så er det viktig å skjønne hva som har sørget for den norske elbilsuksessen. Det finner vi lite analyse av i NOUen. Vi vil derfor peke på noen nøkkelfaktorer: Disse fem lærdommene er i svært varierende grad reflektert i NOUen fra klimautvalget. Vi bruker de til å kommentere noen av anbefalingene fra utvalget. Kjøpsavgifter priser utslipp Utvalget skriver følgende: «karbonprising utgjør bunnplanken i klimapolitikken ved at: – det arbeides kontinuerlig med å utvide omfanget av karbonprising og med å øke prisen for utslipp som er lavt priset. – det arbeides for en tverrpolitisk forpliktende opptrappingsplan for CO2-avgiften også etter 2030 som er i tråd med nasjonale klimamål.» Utvalget mener det må koste mer å slippe ut, og at prising av utslipp tas i bruk så langt mulig. Andre virkemidler som regulatoriske og pedagogiske virkemidler tas i bruk når karbonprising ikke er tilstrekkelig, mulig eller effektivt. Elbilforeningen mener at utvalget har en noe snever forståelse av prising av utslipp. Den vellykkede erfaringen med elbilpolitikken, der prisingen har blitt gjort gjennom kjøpsavgifter i større grad enn bruksavgifter, blir ikke diskutert. Fordelen med kjøpsavgifter er at insentivet settes inn i det teknologivalget tas. Grønn skattekommisjon vurderte dette i sin tid og skrev følgende: «Nåtidsskjevhet innebærer at aktørene legger mer vekt på nåtid enn framtid. Over har det vært argumentert for at miljøavgifter bør settes lik marginal skade. Nåtidsskjevhet kan være et argument for at avgiften settes høyere enn marginal skade. En (for) høy avgift skal da kompensere for at vi tar for lite hensyn til, eller ikke klarer å vurdere, konsekvenser av miljøskadelig atferd fram i tid. Med utgangspunkt i nåtidsskjevhet kan det for eksempel argumenteres for at kjøpsavgifter på biler virker sterkere enn miljøavgifter på drivstoff, hvis målet er å få folk til å kjøpe mer miljøvennlige biler.» Klimautvalget skriver riktignok: «Det er ingen fasit på hvilke kombinasjoner av virkemidler som mest effektivt vil bidra til omstillingen i Norge og samtidig ivareta de andre hensyn. Kunnskap om effektive virkemidler er viktig, og utvalget anbefaler derfor å bygge inn muligheter for systematisk læring.» Dette er en pragmatisk holdning i klimapolitikken som vi støtter, men som burde vært konkret reflektert i diskusjonen om virkemiddelbruk og hvordan man priser utslipp. Miljødifferensierte bompenger priser utslipp Prising av utslipp er også gjort gjennom dagens nasjonale føringer for bompenger. Den nasjonale regelen er at elbiltaksten maksimalt skal utgjøre 70 prosent av fossilbil-taksten. Innenfor denne regelen er det lokal handlefrihet og variasjon. Oslos bomring har for eksempel nulltakst for elektriske varebiler, fordi utrullingen av disse har kommet kort. Miljødifferensierte bompenger har vært viktig for elbilsatsingen. I den grad dette omtales i rapporten, er det derimot med negativt fortegn. I NOUen står det «Den forventede nedgangen i personbilkjøring på grunn av høye bomsatser i byområdene er uteblitt, og det ser ut til at selv om andelen fossilbilturer er kraftig redusert, er andel elbilturer økt tilsvarende. I noen bydeler er elbilen i ferd med å utkonkurrere kollektivtransport. Undersøkelser viser at elbileiere i betydelig større grad enn fossilbileiere bruker bil til og fra jobb, reiser kollektivt i mindre grad, og er mindre opptatt av å redusere sin bilbruk enn de som eier en fossilbil.» For å underbygge det faglige grunnlaget for denne analysen, henvises det til en debattkronikk i Dagens næringsliv av Leknes & Bayer, 2023. Dette er en for lettvint behandling av noe som kunne vært en interessant diskusjon om det er mulig å kombinere ulike målsetninger i by- og miljøpolitikken. Elbilforeningen vil bemerke følgende: Om å unngå-flytte-forbedre Elbilforeningen vil understreke at vi ikke tror at elektrifisering løser alle miljø- og samfunnsutfordringer med transport, for eksempel er beslag av arealer en stor utfordring. Utvalget anbefaler at tiltak tar utgangspunkt i rammeverket unngå – flytte – forbedre (UFF). Utvalget tar til orde for å redusere transportbehovet gjennom helhetlig samfunns- og arealplanlegging, for eksempel gjennom plassering av institusjoner som arbeidsplasser og institusjoner. Slik kan man unngå unødvendige reiser. Utvalget mener også at å flytte transport til mer energieffektive transportmidler, som for eksempel kollektivtransport, sykkel og gange. Begge deler er ambisjoner Elbilforeningen støtter. Deretter skriver utvalget på side 112: «Tiltakene for å forbedre teknologi er knyttet til den enkelte enhet, som overgang fra dieselbil til elbil. Alle tiltak er del av en større, systemisk tenking. Selv om alle typer tiltak må gjennomføres samtidig, må hovedlinjene i politikken handle om å unngå etterspørsel etter transport. Dette er fordi omfanget av transport legger føringer for de andre tiltakene». Elbilforeningen mener det er viktig å ikke undervurdere hvor viktig del av rammeverket det også må være å «forbedre» i veitrafikken, særlig fordi det gjennom elektrifisering nå skjer på en måte som faser ut all direkte bruk av fossil energi. Vi understreker at det ikke finnes realistiske alternativer til en storstilt satsing på elektrifisering for å redusere utslippene raskt nok. Analyser fra blant ICCT viser at selv om det er viktig å både unngå og flytte transport, vil elektrifisering gi langt større utslippskutt enn de to tiltakene til sammen (ICCT 2023 Vision 2050 Strategies to align global road transport with well below 2°C. Vi vil også minne om at utvalget andre steder understreker at energieffektivisering må prioriteres. Elbiler er langt mer energieffektive enn biler med forbrenningsmotor. Det er fordi forbrenningsmotoren kaster bort mye av energien i drivstoffet til varme, vibrasjoner og lyd. En fossilbil bruker minst dobbelt så mye energi som en tilsvarende elbil. En omlegging til elektriske kjøretøy vil redusere energibruken i transportsektoren kraftig, og er derfor et betydelig energieffektiviseringstiltak. Det er lite trolig at man får til det store teknologiskiftet, som elektrifisering i veitrafikken er, i stor nok skala dersom man ikke kraftig nok tar i bruk en bred kombinasjon av virkemidler som til sammen gjør at elbilen vinner konkurransen mot forbrenningsmotoren. Satsingen krever en ny type infrastruktur. Det krever atferdsendringer hos befolkningen. Satsingen tar tid å fullføre fordi bilparken har lang levetid. Og det krever at man søker løsninger på målkonflikter, heller enn å bare påpeke at de kan finnes. Utvalget mener at praktisk talt alle klimagassutslipp må fjernes for godt, og at en samlet omstilling av samfunnet er viktig. «Norge må bygge ned målkonflikter og sikre at helheten angir en troverdig retning for å fjerne de aller fleste utslipp», skriver utvalget. Det er en tilnærming vi støtter. En dypere diskusjon om hvordan man konkret og helhetlig kan overkomme målkonflikter i transportsektoren, slik at ulike mål kunne nås samtidig, hadde derfor vært interessant. For Norsk elbilforening Unni Berge Leder kommunikasjon og samfunnskontakt",28.02.2024,Forening
Norsk Fjernvarme,,23.02.2024,
Norsk Friluftsliv,"Høring – Klima 20250, klimautvalgets rapport; Omstilling til lavutslipp – veivalg for klimapolitikken mot 2050 Norsk Friluftsliv representerer de 18 store frivillige friluftslivsorganisasjonene i Norge, med til sammen nærmere en million medlemskap og rundt 5000 lokale lag og foreninger. En av hovedoppgavene for Norsk Friluftsliv er å ivareta allemannsretten, naturområder samt det enkle og naturvennlige friluftslivet i Norge. Som en del av dette arbeidet jobber vi for å styrke hensynet til natur og friluftsliv i politikk, planer og lovverk. Norsk Friluftsliv støtter anbefalingeneNorsk Friluftsliv vil uttrykke støtte til utvalgets grundige utredning og medfølgende anbefalte tiltak. Som utvalget understreker må klimakrisen og naturkrisen løses sammen, derfor vil vi spesielt trekke frem kapittel 6 - arealer og natur, og anbefalingene som følger i dette kapittelet. Av anbefalingene i kap. 6 vil vi spesielt trekke frem anbefalingen om at det innføres en helhetlig plan for nasjonal arealpolitikk, hvordan målet om arealnøytralitet nås og anbefalingen om at det innføres et system der den som nyter godt av å bygge ned natur skal betale for det. Videre vil vi gi vår støtte til anbefalingen om at nasjonale myndigheter innfører et system for å følge arealbruksendringer i kommunene over tid. Vi mener også at krav om planvask og prosjektvask som anbefales av klimautvalget er gode tiltak for å sikre planer som er oppdaterte med tanke på natur og miljøhensyn. Mange av anbefalingene til utvalget er tiltak som skal gjennomføres i kommunene. Det bør derfor innføres et system der det lønner seg å ta vare på naturen fremfor å bygge den ned. Med dette som utgangspunkt vil vi understreke viktigheten av at kommunene har ressurser, kapasitet og kompetanse til å gjennomføre de anbefalte tiltakene. Friluftslivet har en plass som en del av løsningenFriluftsliv er Norges største fritidsaktivitet og utøves ofte i naturen rundt der folk bor. Derfor er Norsk Friluftsliv og våre medlemmer spesielt opptatt av å ivareta nærnaturen for å sikre enkel tilgang til naturopplevelser og rekreasjon. At befolkningen har et forhold til naturen der de bor kan også bidra til sterkt lokalt engasjement for å ivareta natur. På denne måten er friluftslivsaktivitet en del av løsningen på naturkrisen. Opinionen er for utbyggingsgrenseNedbygging av natur skjer ikke på grunn av vond vilje, det er mange gode formål i et lokalsamfunn. Presset på arealer øker, politikere er satt til å vekte de ulike formålene, så presset på politikerne øker også. I en undersøkelse gjort av Ipsos for Norsk friluftsliv svarer 72 prosent at kommuner med bynær natur bør innføre en utbyggingsgrense eller «markagrense» for å ivareta nettopp naturen nær der folk bor. Tall fra en annen undersøkelse gjennomført av Ipsos viser at halvparten av de spurte mener at det tillates for mye utbygging. Denne andelen har økt siden 2021. Dette viser at politikerne har befolkningen med seg på tiltak for å bevare naturen. Norsk Friluftsliv ønsker å understreke at det er et stort antall organisasjoner, foreninger og enkeltpersoner som vil gi full støtte til å unngå nedbygging, slik også grunntrinnet i rammeverket unngå, flytt forbedre (UFF) legger opp til.",30.01.2024,Forening
Norsk Hydro,"Høringsinnspill til NOU 2023: 25 Omstilling til lavutslipp – Veivalg for klimapolitikken mot 2050 – rapport av Klimautvalget 2050 Hydro er en ledende produsent av aluminium og fornybar kraft som bygger virksomheter og partnerskap for en mer bærekraftig fremtid. Hydro er til stede i et bredt spekter av markedssegmenter for aluminium, metallgjenvinning, fornybar energi og batterier. Vi har 33 000 ansatte fordelt på mer enn 140 steder og 40 land. Hydro mener at følgende områder bør prioriteres i norsk klimapolitikk for å nå omstillingen til et lavutslippssamfunn: 1. Det må sikres en betydelig økning i produksjon av fornybar energi: tilgang til bærekraftig, fornybar energi til konkurransedyktige priser vil være bærebjelken i det grønne skiftet. Elektrifisering med fornybar kraft er helt sentralt i klimaomstillingen. Konkurransedyktige kraftpriser er avgjørende for at norsk industri skal kunne kutte utslipp og bevare og skape robuste og miljøvennlige arbeidsplasser. Konkurransedyktig krafttilgang krever en kraftbalanse hvor vi i et normalår har overskudd på kraft. Analyser viser at vi går mot en stram kraftbalanse frem mot 2030 og vi risikerer at Norge får et underskudd på kraft. Dette er svært bekymringsfullt. Tiltak for å effektivisere energibruken kan bidra vesentlig til kraftbalansen. Det er imidlertid også behov for betydelige mengder ny kraftproduksjon. Dette krever en rekke politiske valg, reguleringer og insentivordninger, blant annet knyttet til arealbruk og naturinngrep. Det er viktig at nasjonale mål henger sammen med lokale prioriteringer og virkemidler. Dette krever tydelige og bindende føringer og prosesser som bidrar til å redusere arealkonflikter og sikre prioriteringer i tråd med nasjonale målsettinger og forpliktelser. Norge har svært gode forutsetninger for å bygge lønnsom landvind på en skånsom måte. Dette potensialet må utnyttes for at Norge skal lykkes med å bygge tilstrekkelig ny kraftproduksjon til å opprettholde en robust kraftbalanse og skape ny grønn industri. Rammebetingelsene må være forutsigbare og transparente slik at både utviklere og kommunene kan ta gode valg, blant annet knyttet til bruk av arealer, som gir mest mulig verdiskaping og minst mulig ulemper og interessekonflikter. Nasjonale og lokale myndigheter, innbyggere og utviklere må samarbeide om gode løsninger for naturen og innbyggerne som samtidig gir tilstrekkelig lønnsomhet for utbygger. Konsesjonssystemet er i endring og vi mener at insentiver for vertskommunene må stå sentralt i dette arbeidet. Det bør undersøkes hvordan konsesjonsprosessene kan forbedres med mål om dempe konflikter og bygge aksept, og vi trenger en åpen og tillitsfull debatt om vanskelige avveininger og løsninger og hvordan ulike interesser kan ivaretas. Det må også etableres effektive prosesser og samordning slik at man unngår unødvendige og uklare paralelle prosesser. Vi må ha et investeringsvennlig skattesystem som sikrer kommunene inntekter. For å oppnå lokal aksept er det avgjørende at mer av verdiskapingen tilfaller lokale interesser. Stortinget har vedtatt at det skal bygges 8 TWh solenergi innen 2030. Dette henger etter vår oppfatning i liten grad sammen med insentivene kommuner har til å avsette areal til solkraftprosjekter. Det er varslet en handlingsplan for hvordan målet om 8 TWh skal nås i revidert nasjonalbudsjett for 2024. Hydro mener insentiver for vertskommunene må stå sentralt i dette arbeidet, herunder beskatning. Gitt at solkraftprosjektene allerede har marginal lønnsomhet bør en eventuell ny beskatning i form av naturressursskatt eller produksjonsavgift tilfalle vertskommunen direkte og komme til fratrekk i statlig skatt. Denne type betaling bør også holdes utenfor inntektsutjevningssystemet. Det er mange som tar til orde for å se havvindutbygging og elektrifisering av petroleumsinstallasjoner mer i sammenheng, og regjeringen har fått i oppdrag å legge frem tiltak for å elektrifisere offshoreinstallasjoner ved hjelp av havvind for å kutte klimagassutslipp. Også Klimautvalget har uttalt at andre utslippsreduserende tiltak enn kraft fra land bør vurderes kontinuerlig. Videre sier Statnett at samlokalisering av havvind og forbruk muliggjør større volumer. Vi mener generelt at samlokalisering er fornuftig for å redusere behov for overføringslinjer. Hydro ønsker å utvikle vind- og solprosjekter i nærheten av våre industrianlegg for å sikre forutsigbar og konkurransedyktig krafttilgang som grunnlag for langsiktig satsing på trygge, grønne arbeidsplasser i kommunene. Hvis Norge ikke legger til rette for utbygging av mer fornybar kraft vil vi gå glipp av nødvendige investeringer i utslippskutt i industrien og etablering av nye grønne arbeidsplasser. Norge vil heller ikke nå sine klimamål. Hydrogen er et nødvendig bidrag til utslippsreduksjoner i industri- og transportsektorer, og vil i økende grad fremover bli en del av energisystemet. Utvalget peker også på hydrogen som en løsning på flere utfordringer i energisystemet. Fleksibiliteten i hydrogenproduksjon bidrar til å øke verdien av vind- og solkraftproduksjon og gir muligheter for lagring av energi, samt avlaste investeringer i nett og dermed ta ned den totale infrastrukturkostnaden. Flere langsiktige analyser, som Statnetts langsiktige markedsanalyse, legger til grunn produksjon av grønt hydrogen som en sentral kilde til fleksibilitet i systemet. Det kreves teknologiutvikling og investeringer for å realisere disse løsningene. 2. Risiko og kostnad knyttet til utvikling, implementering og oppskalering av ny teknologi for lavutslipp industriprosesser må reduseres. Avkarbonisering av norsk industri krever ny lavkarbonteknologi. Risikoavlastning gjennom god tilgang til langsiktig og forutsigbar finansiering er avgjørende for at industrien skal kunne øke tempoet i utvikling og implementering av lavkarbonteknologi. I Hydro jobber vi med mange ulike teknologier for ulike ledd i våre industrielle prosesser, blant annet CO2-fangst fra elektrolyseceller, elektrolyse uten CO2-utslipp («HalZero»), og elektrifisering av støpeovner, som erstatning for naturgass. Teknologiløpene er i forskjellige faser, noe i tidligfase FoU (forskning og utvikling), og noe klart for pilotering i større skala. Felles for alle teknologiløpene for lavutslipp er at de innebærer mye usikkerhet og risiko, og er kostnadskrevende både i investering og i driftsfase. For å dekarbonisere norsk industri, og samtidig ivareta konkurransekraft og arbeidsplasser, er det nødvendig med et virkemiddelapparat som bidrar til å redusere risiko og som kan avlaste kostnader i investering og drift i alle faser, fra tidlig FoU til implementering og industriell oppskalering. 3. Det trenges mer fleksibilitet i kvotesystemet. Norsk industri, med en installert kapasitet >20MW, er innlemmet i EUs kvotesystem (EUs ETS). EU’s ambisjoner for utslippskutt, uttrykt i årlige utslippskutt, er langt mer ambisiøse enn andre internasjonale kvotehandelssystemer. Likeledes er EU’s ETS kvotepris vesentlig høyere enn andre nasjonale og regionale kvotepriser. Dette innebærer en betydelig høyere driftskostnad for norsk industri. Dette representerer en risiko for norske industribedrifter som konkurrerer på det internasjonale markedet, der det ikke er mulig å overføre nasjonale klimakostnader i produktprisene. Basert på fremtidige forventninger om utslippskutt er det viktig at EU åpner for fleksibilitet mht hvilke reduksjoner som tillates innenfor kvotesystemet. I dag er kun CCS (Carbon Capture and Storage) og CCU (Carbon Capture and Usage) tilleggsopsjoner for utslippsreduksjon. Imidlertid hersker det fortsatt stor usikkerhet rundt når og hvordan negative utslippskreditter, som DACCS (Direct Air Capture and Storage ) og BECCS (bio energi med fangst og lagring), vil bli innlemmet i EU ETS. Slike teknologier som vil kunne gi permanente utslippskutt burde likestilles med vanlige reduksjonstiltak. 4. Det haster med å etablere en levedyktig verdikjede for CCS, DACCS og BECCS prosjekter. Industriens evne til å oppfylle Europas kvotesystem er avgjørende for industriens konkurransekraft. Som nevnt har kvotesystemet en meget ambisiøs målsetning, uttrykt gjennom et kutt i utslippstaket på nærmere 50% fra 2020 til 2030 (fra 1.6 GT til 830 MT utslipp) og et utslippstak på 0 i 2040 hvis dagens krav til totalt utslippskutt skal fortsette fra og med 2031. En så ambisiøs reduksjonspolitikk er krevende å oppfylle -selv om man implementerer CCS i større målestokk. Som kjent, er det teknologisk ikke mulig å fange 100% av en installasjons avgasser og fangstraten varierer fra 75% til 95%. For de såkalte hard-to-abate sektorene, hvor løsninger som elektrifisering, hydrogen og bioenergi ikke er alternative løsninger, blir CCS sammen med negative utslipp eneste mulighetsrom for å kunne levere nullutslipp. I og med at det kun er 16 år igjen til 2040, haster det med å etablere en levedyktig verdikjede for CCS, DACCS og BECCS prosjekter. Dette krever en helhetlig vurdering for å sikre gjennomførbarhet med henhold til etablering av transport og lagringsmuligheter for CO2 for alle norske punktutslipp. 5. CO2 kompensasjonsordningen er kritisk for å begrense konkurranseulemper for norsk kraftintensiv industri. Norge har globale konkurransefortrinn innen prosessering av råmaterialer og metaller, produksjon og resirkulering av batterier, produksjon av hydrogen, havvind, og ny teknologi innen bl.a. karbonfangst og -lagring. Norge er Europas største produsent av primæraluminium, og konkurrer i et internasjonalt marked. Det er derfor positivt at utvalget anerkjenner utfordringene med karbonlekkasje og behovet for å motvirke dette gjennom vederlagsfrie kvoter og CO2-kompensasjonsordningen. Utvalget mener at virkemidler som skal redusere karbonlekkasje i størst mulig grad må følges av krav om at midler skal bidra til utslippsreduserende tiltak og energieffektivisering. Det er viktig å påpeke at CO2-kompensasjonsordningen ikke handler om utslipp fra industrien, men om prissmitten norsk industri får som følge av at Norge er en del av det europeiske kraftmarkedet, der kraftprisen påvirkes av CO2-prisen. Norge får denne CO2-prissmitten på tross av at norsk kraftproduksjon er fornybar. CO2-kompensasjonsordningen er en delvis refusjon av denne prissmitten. CO2-kompensasjonsordningen er dermed en kritisk rammebetingelse for å begrense konkurranseulemper for norsk kraftkrevende industri. 6. Retningslinjer på etterspørselssiden må etableres: 7. Klimapolitikken må være forutsigbar og konsistent på tvers av regulatoriske virkemidler. Virkemidlene i klimapolitikken må beskytte mot karbonlekkasje. Dette krever forutsigbarhet og konsistens for å sikre at selskaper kan ta nødvendige forretningsmessige beslutninger og gjøre teknologiske investeringer slik at klimamålene skal nås. Konsistens på tvers av regulatoriske virkemidler (f.eks. offentlige anskaffelser, handelspolitikk osv.) er viktig for å unngå at det skapes motstridende insentiver. Dette innebærer blant annet at rammebetingelsene i Norge og Europa ikke er i strid med hverandre og at støtteordninger må sikre at omstillingen ikke er til hinder for Europeisk industris konkurransekraft. 8. Det er kritisk viktig at eventuell fremtidig klima- og naturpolitikk ikke kommer i konflikt med hverandre og der det er mulig, komplementerer og styrker hverandre. Klimaendringer regnes som en av de viktigste driverne for tap av natur og økosystemer. Samtidig har intakt natur en viktig rolle i karbonbinding, og bevaring og restaurering av disse habitatene regnes som et av de viktigste verktøyene vi har for å redusere klimaendringene. Et av de viktigste dilemmaene som må balanseres er behovet for mer fornybar energi og konsekvenser for naturen. Uansett hvilken type fornybar energi som utvikles, vil den ha et fysisk fotavtrykk i miljøet som vil føre til endringer i arealbruk. Det bør etableres rammer/system for å kompensere for tap av natur. I den grad det er mulig, bør disse rammene og kriteriene defineres på nasjonalt nivå. Vi mener at følgende grep må gjøres for å samkjøre utbyggingen av fornybar energi med de nasjonale målene for klima og natur: 9. Mer klarhet trenges rundt definisjonen av bærekraftig biomasse. Biomaterialer er en viktig ressurs for å avkarbonisere norsk industri, som innsatsfaktor i en produksjonsprosess eller som energi. Men fordi biomasse er en begrenset ressurs og på grunn av klima/natur-dilemmaene nevnt ovenfor, er det viktig at kun bærekraftig biomasse som faktisk fører til utslippsreduksjoner sammenlignet med bruk av fossilt brenselekvivalent brukes. For å legge til rette for dette er det behov for mer klarhet rundt definisjonen av bærekraftig biomasse, inkludert eksempler. 10. Klimapolitikk må utformes på en måte som legger til rette for en rettferdig omstilling Det grønne skiftet vil føre til endringer som rammer ulikt, og vil kunne oppfattes som urettferdige. Å sikre rettferdighet i det grønne skiftet er, som utvalget beskriver, både et gode i seg selv og nødvendig for å opprettholde omstillingsviljen i befolkningen. Vi mener at følgende bør prioriteres for å skape gode rammevilkår for industriens bidrag i en rettferdig omstilling:",28.02.2024,Norskregistrert utenlandsk foretak
Norsk Hydrogenforum,"Norsk Hydrogenforum (NHF) viser til høring om klimautvalgets rapport, og takker for muligheten til å komme med innspill. NHF er den nasjonale bransjeforeningen for hydrogen og ammoniakk, og representerer store og viktige deler av industrien, kraftbransjen, transportsektoren og forsknings- og utdanningsmiljøene i Norge. NHF er også sekretariat for «Fylkesnettverket», et hydrogennettverk der fylkeskommunene og kommunene Oslo, Trondheim, Porsgrunn, Bodø, Berlevåg, Kvinesdal, Kristiansand og Hitra deltar. Klimautvalgets utredning er viktig. Den identifiserer hvilke veivalg Norge står overfor for å nå målet om å bli et lavutslippssamfunn innen 2050. Det første delmålet er 2030, og mye tyder dessverre på at vi ikke vil nå de klimamålene vi har satt fram til da. Vi er på etterskudd, så tempoet i omstillingsarbeidet må opp. Klimautvalget har en rekke gode anbefalinger og forslag. I vårt høringssvar beskriver vi hvilken rolle hydrogen kan spille i tilknytning til disse. Hydrogen og hydrogenbaserte derivater som ammoniakk, metanol, flytende organisk hydrogenbærer (LOHC) og syntetiske drivstoff vil bidra til betydelige utslippsreduksjoner der direkte elektrifisering og batterier ikke strekker til. En nylig kartlegging[1] NHF har gjennomført viser at det i dag finnes hydrogenprosjekter i alle landets fylker og i 67 av landets kommuner. Antallet hydrogenprosjekter har økt fra rundt 50 prosjekter i 2021 til 179 i november 2023. Av disse er 59 prosjekter knyttet til produksjon av hydrogen. En rekke aktører utvikler, demonstrerer og oppskalerer ny hydrogenteknologi, og det er prosjekter knyttet til bruk av hydrogen i kraftintensiv industri, skipsfart, tungtransport, bygg og anlegg, jernbane og luftfart. NHFs oversikt er basert på offentlig tilgjengelig informasjon. I tillegg til å være en industri som kan bidra med betydelig reduksjon av klimagassutslipp og verdiskaping i årene fremover, kan hydrogen med sin fleksibilitet dessuten bidra til å løse flere utfordringer i energisystemet, knyttet til forsyningssikkerhet, avlasting av strømnett og effektbehov. Klimautvalget anbefaler at «alternative drivstoff som ammoniakk og hydrogen må vurderes i lys av ressursene de beslaglegger. Både ammoniakk og hydrogen basert på fossile eller fornybare energikilder krever store mengder kraft ved produksjon, og gir et stort energitap. Dette tilsier at i en situasjon hvor energi er et knapt gode, må slike drivstoff brukes bevisst.» Virkningsgraden ved elektrifisering er høyere enn ved bruk av hydrogen, og NHF er derfor enig i at direkte elektrifisering bør benyttes der det er mulig. Vi vil likevel påpeke at utvalgets beskrivelse av virkningsgrad for hydrogen og ammoniakk som «stort energitap» gir et ufullstendig bilde. Sammenlignet med fossilt drivstoff kommer hydrogen og ammoniakk godt ut. Virkningsgraden ved produksjon av både fornybart og lavkarbon hydrogen fra naturgass er omtrent 70 prosent[2]. For produksjon av ammoniakk er virkningsgraden 55 prosent. Virkningsgraden er høyere når overskuddsvarme og oksygen fra produksjonen utnyttes. Ved bruk av hydrogen og ammoniakk som drivstoff er virkningsgraden henholdsvis ca. 55 prosent og ca. 35 prosent. Sammenlignet med diesel, som har virkningsgrad på 40 prosent, har hydrogen dermed høyere og ammoniakk tilnærmet lik virkningsgrad. Det pågår dessuten betydelig teknologiutvikling på brenselceller. I Norge utvikles det ammoniakk-brenselceller som kan oppnå 61-67 % virkningsgrad. Vi mener det er viktig å presisere dette for å synliggjøre at hydrogen og ammoniakk er fullgode erstatninger til fossile drivstoff, og en utmerket partner til elektrifisering og batteri. Videre er det flere områder hvor elektrifisering enten ikke er mulig eller krevende og dyrt å gjennomføre. Det kan for eksempel være på grunn av at industrielle prosesser krever andre løsninger enn elektrisitet, fysiske begrensninger knyttet til batteriets vekt og størrelse eller høye kostnader for lade- og nettinfrastruktur. Miljødirektoratet har i sin rapport Klimatiltak i Norge mot 2030[3] utredet en rekke tiltak som må gjennomføres for at vi skal nå klimamålene. Der er hydrogen løftet frem som en løsning på tiltak innen flere sektorer. Relevante sektorer for bruk er kraftkrevende industri, segmenter innen maritim transport, deler av tungtransport og arbeidsmaskiner i bygge- og anleggssektoren, i tillegg til jernbane og luftfart. En av fordelene med hydrogen er at det kan lagres i store volumer. Strømprisutvalget påpeker at hydrogen sammen med batterier vil kunne spille en viktig rolle for å balansere energisystemet. En sentral forutsetning for å lykkes med hydrogenproduksjon er at det sikres balanse mellom kraftproduksjon og forbruk. Dette kan gjøres gjennom energieffektivisering, ny lokal og sentral kraftproduksjon og prioritering av forbruk og tilknytning til nett. Produksjon og bruk av hydrogen kan gi økt fleksibilitet i energisystemet på flere måter: Inkludering av hydrogen som fleksibilitetsløsning kan ha en stabiliserende effekt på pris. EUs reformerte elektrisitetsmarkedsdesign legger betydelig vekt på bedre sektorintegrasjon og introduserer tiltak for økt fleksibilitet. Reformen innfører nasjonale fleksibilitetsmål for kort, månedlig og årlig sikt, og åpner for at medlemsland kan innføre ikke-fossile støtteprogrammer for støtte av energilaging og forbrukerfleksibilitet. Selv om vannkraft utgjør det definitivt største grunnlaget for fleksibilitet i Norge, vil utbygging av sol- og vindkraft øke behovet for alternative fleksibilitetsløsninger. NHF mener derfor det er hensiktsmessig å undersøke det totale behovet for energilagring og fleksibilitet i det norske energisystemet, og eventuelt etablere støtteordninger som kan bidra til å sikre dette behovet. Dette er NHF enig i. For å begrense tap av natur er det viktig å oppnå god balanse mellom elektrifisering og andre tiltak. En utelukkende satsing på elektrifisering kan gi økt tap av natur. Infrastruktur for veitransport er et eksempel på dette. Hydrogenstasjoner er mindre arealkrevende enn ladestasjoner. Hydrogenstasjonen fungerer som dagens bensin- og dieselstasjon, der lastebilene fyller på ca. 15 minutter. Lading av elektriske lastebiler tar lengre tid, og det kreves derfor større arealer for at flere lastebiler skal kunne lade samtidig eller stå i kø for lading. Når store deler av industrien og samferdselssektoren skal elektrifiseres, vil behovet for strøm og effekt øke betydelig. NHF mener at en ensidig satsing på ladeinfrastruktur øker belastningen på nettet unødvendig. Hydrogen produsert ved elektrolyse kan utnytte kapasiteten i nettet bedre og redusere behovet for nettutbygging. Infrastruktur for el og hydrogen har motsatt profil når det gjelder kostnad og volum. Ladeinfrastruktur er rimelig for få kjøretøy, men kostbar for mange da det utløser behov for utbygging av nettkapasitet. Hydrogenstasjoner har derimot en høy innledende kostnad, men kan utnyttes av mange og er derfor billigere per kjøretøy ved høyere volum. Det samfunnsøkonomisk beste er derfor etter vår mening en balansert utbygging av lade- og fylleinfrastruktur. Utvalget legger vekt på at virkemidlene i klimapolitikken skal være forutsigbare, og det tas til orde for at virkemidler kombineres for å gi rask omstilling og økt oppslutning om klimapolitikken. NHF er enig i dette. Flere typer virkemidler må tas i bruk, og gjerne i kombinasjon, for å gi rask omstilling. Det er i dag manglende forutsigbarhet i virkemiddelbruken. Kostnadene for produksjon og bruk av hydrogen og ammoniakk er høye i tidlig fase. Markedsutviklingen er usikker, dels basert på utydelige politiske målsettinger og manglende eller uforutsigbare virkemidler. Det gjør at næringslivet i mindre grad våger å investere i utstyr for produksjon og bruk av hydrogen og ammoniakk. Enova har virkemidler for å støtte investeringer i energibesparende tiltak og teknologiutvikling som er energieffektiviserende, reduserer utslipp og retter seg mot markedssvikt. Utfordringen er at det ikke gis støtte til storskala produksjon, og heller ikke til utrulling i større skala. Det sistnevnte er også påpekt av Miljødirektoratet i rapporten Klimatiltak i Norge mot 2030. Det er derfor behov for flere og mer kraftfulle virkemidler fra myndighetenes side. Det er i dag for billig å forurense. For oppskalering av produksjon og bruk av hydrogen mener NHF at investeringsstøtte må suppleres med virkemidler for driftsstøtte fram til økt CO2-pris gir jevn konkurranse med bruk av fossil energi. Vi har pekt på differansekontrakter som det beste virkemiddelet. En nasjonal støtteordning basert på prinsippene til EUs hydrogenbank (auctions-as-a-service) er også et godt alternativ. Å fremme teknologinøytralitet samtidig som man bidrar til å akselerere den teknologiske utviklingen er en krevende balansegang. På flere områder ser vi at batterielektrisk teknologi har kommet noe lenger enn hydrogen. Bruk av batterier har noen begrensninger knyttet til vekt og størrelse som gjør at det for lengre og tyngre transport i luftfart, maritim sektor og tungtransport vil bli behov for andre løsninger. Her er hydrogen et viktig supplement. NHF mener at myndighetene i noen tilfeller derfor bør fravike krav om teknologinøytralitet der det er nødvendig for å fremme nullutslippsteknologi. Utvalget påpeker også at det alltid må vurderes om andre virkemidler som offentlige anskaffelser kan være effektive. NHF mener at offentlige anskaffelser er et av de aller viktigste virkemidlene for å øke tempoet i omstillingen. Et eksempel er fylkeskommunenes anskaffelse av nye ferger og hurtigbåter, for eksempel fergesambandene Vestfjorden og Hjelmeland, der spesifikke krav om hydrogen ble stilt. Begge prosjektene har stor betydning for utvikling av helhetlige verdikjeder for hydrogen i Norge, og de bidrar til utvikling av teknologi og kompetanse som er attraktiv for et globalt marked. I sum øker dette den samfunnsmessige nytten av investeringene. Myndighetene kan på denne måten både legge til rette med virkemidler og stille krav til markedet for å oppnå ønskede effekter. NHF opplever at fylkeskommunene ønsker å være pådrivere på dette området. Da må merkostnadene kompenseres slik at det ikke går utover fylkeskommunens øvrige lovpålagte oppgaver. Det gjøres ikke av myndighetene i dag. NHF støtter dette. En utfordring med omstillingen i Norge er et utydelig politisk ambisjonsnivå og manglende planer for hvordan omstillingen skal gjennomføres i praksis. Våre naboland er flinkere til å konkretisere sine ambisjoner og innføre nødvendige tiltak. Blant annet må det leveres nasjonale planer for energi som en del av RED III innen 2025. Dessuten er det satt konkrete mål for produksjonskapasitet for fornybart og lavkarbon hydrogen i Storbritannia, Nederland, Danmark, Tyskland og Frankrike. Et eksempel på at viktige styringsdokumenter ikke alltid tar hensyn til klimamålene var NVEs analyse av utviklingen i kraftmarkedet framover, som ble publisert i august 2023. Analysen viste at det ikke var forventet kraftunderskudd i 2028, men analysen tok ikke hensyn til Norges klimamål. Energidepartementet har i ettertid gitt NVE i oppdrag å utarbeide regelmessige analyser av den helhetlige utviklingen i det norske kraftsystemet, i lys av ulike utviklingstrekk og målsettinger på klima-, nærings- og energiområdet. Tilsvarende blir det viktig at styringsavtalen med Enova for 2024 justeres på noen punkter for å bidra til mer treffsikre virkemidler. Blant annet gjelder dette behovet for flere utrullingsvirkemidler, slik Miljødirektoratet har påpekt. NHF arbeider nå med et innspill til styringsavtalen og vi vil komme tilbake til departementet på dette. Forslag til Nasjonal Transportplan 2025-2036 legges fram av regjeringen før påske. Planen blir avgjørende for i hvilken grad Norge kan nå klimamålene innen transport i 2030. Utbygging av infrastruktur for utslippsfri transport på land, sjø og i luften må akselereres og målsettinger for omstilling av kjøretøy, fartøy og fly må følges opp av treffsikre virkemidler. Her forventer vi at regjeringen lar klimamålene være førende for planene som legges fram. Strukturert tilnærming til etter- og videreutdanning Klimautvalget anbefaler at det gjennom samarbeid og dialog tas en strukturert tilnærming til etter- og videreutdanning for å møte lavutslippssamfunnets kompetansebehov. Dette er NHF enig i. Kompetansebehovsutvalgets temarapport om utfordringer for grønn omstilling i arbeidslivet[4] samt NIFUs gjennomgang av forskningslitteratur knyttet til grønn omstilling[5] gir et godt bilde på hydrogennæringens kompetansebehov. Disse slår fast at det er behov for kompetanseheving langs hele verdikjeden for hydrogen. Menons kartlegging av hydrogennæringens kompetansebehov inneholder en oversikt over eksisterende tilbud i yrkesfaglig og høyere utdanning som er relevante for hydrogennæringen.[6] I Fafos rapport “Mot en ny kompetansereform”[7] kommer det fram at våre naboland er bedre til å konkretisere sine ambisjoner for omstilling og innføre nødvendige kompetansetiltak som kan bidra til å nå de spesifikke målene som er satt. For at Norge skal lykkes med å sikre relevant kompetanse for grønn omstilling generelt og hydrogen spesielt, må det etableres en konkret plan med tiltak på alle utdanningsnivå. Denne må utvikles i tett dialog og samhandling mellom industrien, utdanningsinstitusjoner og myndigheter. Det må videre investeres i tilstrekkelig testinfrastruktur for forskningsøyemed og kjøpes inn utstyr til videregående skole og fagskoler som elever kan lære å ta i bruk på en sikker måte. Regjeringen har innført studieavgift for internasjonale studenter som kommer fra land utenfor EØS og Sveits. For disse kan det nå koste opp mot 270.000 kroner i året å studere i Norge. I Menon Economics rapport “Kompetansebehov i den norske hydrogennæringen”[8] fremgår det at mange internasjonale gradsstudenter fra land utenfor EØS og Sveits som studerer teknologiske fag i Norge blir boende her og går inn i norsk arbeidsliv. Disse blir det færre av etter innføringen av studieavgiften. Konsekvensen av studieavgiften kan være at flere studieprogrammer må fases ut. Det innebærer en nedbygging av fagområder som har betydning for det grønne skiftet, samtidig som vi vet at vi tvert imot må bygge opp kompetansen i den omstillingen vi skal gjennom. NHF mener at studieavgiften må fjernes slik at Norge kan møte kompetansebehovet blant annet innen hydrogen. Utvalget peker på at Norge må øke innsatsen for reduserte utslipp i andre land. Denne innsatsen må komme i tillegg til oppfyllelse av Norges klimamål. NHF mener at en satsing på eksport av hydrogen og hydrogenteknologi vil bidra til betydelige utslippskutt i andre land og øke forsyningssikkerheten i Europa. Klimautvalget peker flere steder på muligheten for å eksportere lavkarbon hydrogen fra naturgass. Gassco og denas mulighetsstudie[9] har vist at det er teknisk mulig å etablere en verdikjede for storskala eksport til Tyskland fra 2030. Både mulighetsstudien og utvalget påpeker at det forutsetter ytterligere teknologiutvikling og forutsigbarhet rundt tidshorisonten for EUs aksept av lavkarbon hydrogen. Utvalget påpeker videre at lavkarbon hydrogen fra naturgass er kontroversielt i Europa. Både EU og sentrale medlemsland har kommet langt i å anerkjenne behovet for lavkarbon hydrogen. Det fornyede energi- og industripartnerskapet med Tyskland er et godt eksempel på det. I januar 2024 åpnet Thyssenkrupp Steel anbud for leveranser av 151 000 tonn fornybart eller lavkarbon hydrogen årlig fra 2028.[10] Stålprodusenten står for 2,5 prosent av Tysklands totale klimagassutslipp og behøver på 2030-tallet 25,5 TWh hydrogen for å nå sine omstillingsmål. Selskapet er tydelig på at lavkarbon hydrogen blir nødvendig for å få til dette. I desember 2023 annonserte Equinor og SEFE et nytt samarbeid om naturgass og hydrogen[11]. Fra 2029 skal Equinor levere 5 TWh lavkarbon hydrogen per år og trappe opp gradvis til 40 TWh per år fra 2050 og frem mot 2060. Den foreslåtte definisjonen av lavkarbon hydrogen i den delegerte rettsakten i EUs hydrogen- og avkarboniseringspakke krever minst 70 prosent utslippsreduksjoner sammenlignet med fossil, tilsvarende en øvre grense på 3,3 kgCO2e/kgH2.[12] Norsk lavkarbon hydrogen fra naturgass levert til Europa vil ha svært lav karbonintensitet på 0,6-1,1 kgCO2e/kgH2. Tilsvarende tall ved bruk av 60 prosent biomasse og 40 prosent ikke-resirkulerbart avfall (plast, gummi, olje, osv.) til hydrogenproduksjon er ca. -9 kg CO2e/kgH2 ved CO2-fangstgrad på 97 prosent. Karbonintensiteten vil med ca. 0,5 kg CO2e/kgH2 også være svært lav om det kun er ikke-resirkulerbart, fossilt avfall som benyttes og tar i bruk samme CO2-fangstgrad. En rask gjennomføring og implementering av den delegerte rettsakten er dermed viktig for at de norske planene skal komme i gang, og Norge bør jobbe aktivt for at EU beslutter rettsakten så fort som mulig. Klimautvalget nevner ikke Nordsjøsamarbeidet for fornybar energi, som Norge etter toppmøtet i Oostende er blitt deltaker i. Dette samarbeidet har også en hydrogendimensjon.[13] Tyskland og Nederland har åpnet arealer for offshore hydrogenproduksjon. Storbritannia, Danmark, Belgia og Frankrike har prosjekter knyttet til dette. Både i Norge og i andre land utvikles det konsepter for bunnfast og flytende hydrogenproduksjon og undersjøisk lagring. En norsk rørledning til Tyskland kan inngå og bli en bærebjelke i den nye infrastrukturen som planlegges mellom landene, og finansiering i tidlig fase vil kunne muliggjøre storskala eksport av konkurransedyktig fornybart hydrogen fra havvind når denne skaleres opp på norsk kontinentalsokkel. NHF er enig i utvalgets anbefaling om at Norge bør videreutvikle sitt klimasamarbeid med EU og gjennomføre EUs regelverk i et høyere tempo. EU er en viktig driver for en offensiv klimapolitikk. Hydrogen er en sentral del av denne satsingen, og Europa er derfor den norske hydrogennæringens viktigste marked. Hvis EU-kommisjonens forslag om å oppnå 90 % utslippskutt innen 2040 får gjennomslag, vil dette innebære at EU i 2040 produserer 20-35 millioner tonn fornybart hydrogen, og at hydrogenforbruket skaleres opp fra dagens 8 til 55-99 millioner tonn i 2040 og 185 millioner tonn i 2050. EU har utviklet en rekke regler og støttemekanismer som skal bidra til unionens mål om å importere og produsere totalt 20 millioner tonn hydrogen i 2030. For norsk hydrogennæring er det viktig med regulatorisk forutsigbarhet og mulighet for å konkurrere på like vilkår som hydrogennæringen i andre land. Det innebærer at Norge både deltar i EUs programmer, sørger for rask implementering av EUs regelverk og etablerer støtteordninger som gir like konkurransevilkår mellom norsk og europeisk industri. NHF er bekymret for sen implementering av EUs fjerde energimarkedspakke. Ikke minst gjelder dette manglende gjennomføring av revidert fornybardirektiv (RED II), som inneholder den delegerte rettsakten for definisjon av fornybart hydrogen. Det at Norge fremdeles diskuterer eventuell implementering av RED II, mens resten av EUs medlemsland må gjennomføre RED III innen våren 2025, gir også uklarhet om hvilke regler som skal gjelde i Norge. Den manglende implementeringen skaper uforutsigbarhet for våre medlemmer og kan samtidig medføre økte kostnader for norske hydrogenprosjekter. Dette kan igjen føre til tapte markedsmuligheter som gjør det vanskeligere for Norge å nå sine klimamål. I rapporten Et 2035-bidrag som sikrer omstilling nasjonalt[14] peker Miljødirektoratet på noen konsekvenser av at Norge ikke har gjennomført bærekraftregelverket i revidert fornybardirektiv. Miljødirektoratet legger vekt på at EU viser til dette regelverket ved oppfylling av krav for statsstøtte, nulltelling av utslipp i ETS eller oppfylling av kravene i FuelEU Maritime og RefuelEU Aviation. Manglende implementering gjør at Norge ikke har myndighet til å gjøre tilsyn med revisorer som sertifiserer produsenter av fornybare drivstoff eller har tilgang til EUs sporingsdatabase for fornybare drivstoff. Denne databasen er viktig for å kontrollere at samme mengde fornybare drivstoff ikke er brukt flere ganger. For hydrogennæringen er det derfor svært viktig at bærekraftregelverket gjennomføres i Norge så raskt som mulig. NHF bidrar veldig gjerne i departementets videre arbeid, så ta kontakt hvis dere har noen spørsmål eller ønsker mer detaljert informasjon. Vennlig hilsenNorsk Hydrogenforum [1] https://www.hydrogen.no/faktabank/det-norske-hydrogenlandskapet [2] https://iea.blob.core.windows.net/assets/29b027e5-fefc-47df-aed0-456b1bb38844/IEA-The-Future-of-Hydrogen-Assumptions-Annex_CORR.pdf [3] https://www.miljodirektoratet.no/publikasjoner/2023/juni-2023/klimatiltak-i-norge-mot-2030/ [4] https://kompetansebehovsutvalget.no/wp-content/uploads/2023/09/KBU-temarapport-2023.pdf [5] https://nifu.brage.unit.no/nifu-xmlui/handle/11250/3063455 [6] https://www.menon.no/kompetansebehov-i-den-norske-hydrogennaeringen/ [7] https://www.fafo.no/images/pub/2023/20861.pdf [8] https://www.menon.no/wp-content/uploads/2023-95-Kompetansebehov-i-hydrogennaeringen.pdf [9] https://gassco.eu/wp-content/uploads/2023/11/GER-NOR-Joint-feasibility-study-report-Hydrogen-23.11.2023.pdf [10] https://www.hydrogeninsight.com/industrial/thyssenkrupp-steel-launches-tender-for-up-to-151-000-tonnes-of-annual-clean-hydrogen-supply-in-germany/2-1-1586956 [11] https://www.equinor.com/no/nyheter/20231219-equinor-sefe-gassalgsavtaler-hydrogenforsyning [12] https://www.consilium.europa.eu/en/press/press-releases/2023/03/28/gas-package-member-states-set-their-position-on-future-gas-and-hydrogen-market/ [13] https://www.regjeringen.no/contentassets/78bfc87bb04044c0933002ad7dd6e0f1/declarationleader_final240423.pdf [14] https://www.miljodirektoratet.no/publikasjoner/2023/november-2023/-et-2035-bidrag-som-sikrer-omstilling-nasjonalt/",26.02.2024,Forening
Norsk Industri,"Norsk Industri organiserer 3277 bedrifter i industrien. Industrien står for en betydelig verdiskaping og eksport av ulike industriprodukter laget med klimavennlig, fornybar kraft. Tilgang til fornybar kraft til rimelige betingelser har vært en konkurransefordel for industrien i mer enn hundre år. Det må den også være fremover, og det er avgjørende at det gjøres grep i kraftsystemet som ikke utfordrer verken klimamål eller investeringsvilje i industrien. Tilgang til fornybar kraft på konkurransedyktige vilkår Klimautvalget foreslår at lave energipriser ikke skal settes som hovedmål for energipolitikken og at kraftprisene må reflektere at kraft er knapp ressurs. Dette er et veivalg Norsk Industri ikke kan støtte. Norsk Industri mener i likhet med NHO, LO, Energikommisjonen og Strømprisutvalget, at Norge fortsatt skal være en energinasjon med konkurransedyktige kraftpriser og et nasjonalt kraftoverskudd. Det er viktig at Energikommisjonens målsetting om 60 TWh mer kraft innen 2030 legges til grunn. Dette krever både opprusting og modernisering av vannkraft, vindkraft på land og til havs, hydrogen, solkraft, energieffektivisering, mv. Klimapolitikk er energipolitikk og industripolitikk. Målet må være at Norge skal ha en konkurransedyktig industri som produserer varer og produkter med lave utslipp. En god klimapolitikk reduserer utslipp globalt, nasjonalt og lokalt samtidig som den tiltrekker investeringer i eksportrettet lavutslippsindustri til Norge. Det er ingen motsetning mellom å nå klimamålene og økt industriell aktivitet i lavutslippssamfunnet. Da må det bygges på Norges komparative fortrinn, som tilgang på fornybar kraft til konkurransedyktige betingelser, og videreutvikling av den kompetansen vi allerede har. Der andre land fortsatt er avhengig av fossil energi som innsatsfaktor, er norsk industri basert på fornybar kraft. I tillegg har vi i Norge fordelen av å ha en arbeidsstyrke som er høyt utdannet, teknologisk kompetent og med lang industriell erfaring. Industriens konkurranseevne i den grønne omstillingen Vi har globale konkurransefortrinn innen prosessering av råmaterialer og metaller, integrasjon i maritim sektor, produksjon og resirkulering av batterier, produksjon av hydrogen, havvind, ny teknologi innen karbonfangst og lagring, etc. Norge har en unik rolle i produksjonen av disse produktene, og er Europas største produsent på ikke-jernholdige materialer med de minste klimaavtrykkene i dag. Konkurrentene er utenfor Europa. Norsk Industri er derfor fornøyd med at utvalget anerkjenner utfordringene med karbonlekkasje og behovet for å kompensere for dette gjennom vederlagsfrie kvoter og CO2-kompensasjon. Utvalget mener at virkemidler som skal redusere karbonlekkasje i størst mulig grad må følges av krav om at midler skal bidra til utslippsreduserende tiltak og energieffektivisering. Det er viktig å huske på at CO2-priskompensasjonen ikke handler om utslipp i industrien, men om kostnader norsk industri får som følge av at Norge er en del av det europeiske kraftmarkedet som påvirkes av CO2-prisen. Norsk Industri understreker at CO2-priskompensasjon er en delvis refusjon av faktiske utgifter bedriftene har som følge av påslaget i kraftprisen. Industrien er til tross for dette, positive til en form for klima- og energikobling og er i dialog med regjeringen om dette. I dette arbeidet blir det også viktig at utelatte sektorer (NACE-kode 20.14 og 20.15) innlemmes i ordningen. Bedriftene i disse næringene oppfyller CO2-kompensasjonskravene individuelt, grunnet høy grad av elektrifisering i Norge. Industrien produserer kritiske materialer og produkter vi omgir oss med i hverdagen. Som forbrukere finner vi industriens produkter i husene vi bor i, bilene vi kjører, toget vi tar til jobben, og verktøy som PC, nettbrett og telefon. Storsamfunnet er avhengig av produkter fra industrien, til kraftproduksjon og kraftforsyning, bygningsmaterialer, veier og til mange andre formål. Produktene inngår i komplekse, globale verdikjeder før de kommer fram til forbrukerne. I lavutslippssamfunnet vil det være økt etterspørsel etter produkter med lite karbonavtrykk i produksjon og ved bruk. Det vil også være økt behov for produkter til produksjon og lagring av fornybar energi. Den norske industrien er godt posisjonert for dette og vil være en viktig del av løsningen for lavutslippssamfunnet i 2050. Bruk av eksisterende klimateknologi hindrer ikke utvikling og implementering av ny klimateknologi. Det er viktig å satse på utvikling og kommersialisering av nye banebrytende klimaløsninger og utrulling av eksisterende teknologi som gir raske utslippskutt. I FNs klimapanels sjette hovedrapport understrekes det at med mindre vi har umiddelbare, raske, omfattende og vedvarende utslippskutt vil vi ikke kunne begrense oppvarmingen til 1,5 grader. Videre sier de at vi vil passere 1,5 grader i løpet av de neste 20 årene med dagens utslippstakt. Dette er en marsjordre til å gjennomføre raske utslippskutt, med tilgjengelig teknologi, parallelt med utvikling av nye banebrytende teknologier. Europa er det viktigste markedet for industrien i Norge. EØS danner det fundamentale grunnlaget for forutsigbarhet, markedstilgang og investeringskapital. Med utgangspunkt i European Green Deal er det lagt frem en industriell strategi og handlingsplaner for bl.a. sirkulær økonomi, bærekraftig bruk av kjemikalier, kritiske råmaterialer, mv. Europeisk industripolitikk skal sikre omstilling til lavutslippssamfunnet og samtidig opprettholde industriell aktivitet og strategisk autonomi på viktige områder. Rammebetingelsene i Europa endres raskt, og i stort omfang. For at Norge skal opprettholde sin konkurranseposisjon må nasjonale virkemidler være koordinert med og på linje med EUs virkemidler. Industrien i Norge er en del av europeiske verdikjeder og det er viktig at norske rammebetingelser utformes i lys av dette for å sikre konkurransekraften og dermed evnen til å gjennomføre klimatiltak. Norsk Industri støtter utvalgets vurdering om at biomasse er en knapp ressurs som må prioriteres til andre formål enn energi. Eksempler er treforedlingsprodukter som kan erstatte fossilt baserte produkter, reduksjonsmidler i ferrolegeringsindustrien, etc. Industrien har utarbeidet veikart for nullutslipp kombinert med økt verdiskaping. Skal vi nå klimamålene kreves teknologiutvikling og store investeringer. Da må Norge fremstå som et attraktivt vertsland. I tiden fremover vil det utarbeides flere klimapartnerskap mellom myndighetene og industrien. Industriens egne veikart vil være utgangspunkt for avtalene som skal inneholde konkrete forpliktelser og virkemidler. Disse skal sikre forutsigbare rammebetingelser og drahjelp for de bedriftene som forplikter seg til utslippskutt i tråd med Regjeringens mål. CCS og hydrogen Norsk Industri er enige i utvalget om at EUs kvotesystem for bedrifter ikke alene gir tilstrekkelige insentiver til raske utslippsreduksjoner og det er behov for ytterligere virkemiddelbruk rettet mot de kvotepliktige utslippene slik at omstillingen intensiveres allerede nå. Utvalget mener at virkemiddelpakker er nødvendig for å håndtere kompleksiteten i klimaproblemet og for å få til nødvendige strukturelle endringer i viktige samfunnssystemer. Nasjonale virkemidler må samvirke med de europeiske, slik at også teknologisk modne, men bedriftsøkonomisk ulønnsomme utslippskutt gjennomføres. Norske myndigheter må inngå bilaterale avtaler med andre land for å tillate transporten av CO2 over landegrensene. Norsk Industri mener det bør settes tidfestede mål for hvor mye karbon som skal fanges og lagres og et produksjonsmål for grønt og blått hydrogen. Målene må følges av virkemidler som utløser prosjektene, slik som differansekontrakter. Det må også etableres rammebetingelser som utløser prosjekter for bio-CCS. Norge er av landene som har best forutsetninger for å lykkes med CO2-lagring og produksjon av blått hydrogen. Vi har både kompetanse i hele verdikjeden og lagringskapasitet for CO2 på norsk sokkel. Det må legges til rette for gode transportkjeder for CO2, slik at nasjonale utslipp får tilgang til reservoarene som klargjøres. For at norsk sokkel skal være et konkurransedyktig lagringssted for CO2 fra Norge og resten av Europa må det raskt bygges opp en storskala industri for CO2-håndtering i Norge. Vi mener at Norge må sørge for rammevilkår som vil gjøre det lønnsomt å realisere betydelig lagringskapasitet på norsk sokkel innen 2030. Videre må industrien sammen med norske myndigheter arbeide for at det kan produseres betydelige volumer blått hydrogen i Norge. Offshore Norsk Industri har sammen med partnerne i KonKraft et mål om å redusere utslippene knyttet til olje- og gassproduksjon i Norge til nær null i 2050. Som Konkrafts statusrapport for 2023 viser, er målet om å halvere utslippene i 2030 innenfor rekkevidde – men betinger tilgang på kraft, primært fra land og forsterkede virkemidler. Ambisjonen om nær null utslipp i 2050 skal fortrinnsvis nås gjennom fornybar kraft (fra land og havvind), andre null-/lavutslippsteknologier og energieffektivisering. Den forventede naturlige utviklingen knyttet til en gradvis reduksjon av olje- og gassproduksjonen og avviklingen av felt på sokkelen vil også bidra til betydelige reduserte utslipp mot 2050. Norge må fortsatt være en energinasjon med konkurransedyktige kraftpriser og et nasjonalt kraftoverskudd. Norge må gjøre et veivalg som sikrer at klimamålene nås med en høy sysselsetting som energinasjon – også etter energiomstillingen. Det er derfor viktig at Energikommisjonens målsetting om 60 TWh mer kraft innen 2030 legges til grunn. Her kan offshorenæringen spille en viktig rolle gjennom produksjon av fornybar energi fra havvind og utvikling av hydrogen. I tillegg vil petroleumsnæringen bidra til å nå klimamålene ved å kutte utslipp, samtidig som man opprettholder verdiskaping og sysselsetting i olje- og gassektoren. Norsk Industri mener Norges strategi for petroleumssektoren bør være å produsere olje og gass med lavest mulig utslipp til en verden hvor det fortsatt vil være behov for olje og gass innenfor Parisavtalens rammer. Istedenfor en strategi for sluttfasen av norsk petroleumsvirksomhet, så bør det lages en konkret plan for å utvikle nye næringer som havvind, CCS og hydrogen knyttet til norsk sokkel. Leveranser av lavutslippsteknologi og klimateknologi til andre petroleumsproduserende regioner bør også stimuleres gjennom gode og målrettede eksportaktivteter både direkte fra teknologiselskapene og med drahjelp fra virkemiddelapparatet gjennom NORWEP, Innovasjon Norge og Eksfin. Lavutslippsteknologi fra Norge har fått økt attraktivitet de siste årene og eksportomsetningen har økt innenfor disse segmentene. Slike teknologileveranser gir betydelige utslippskutt også i andre land og god sysselsetting og verdiskaping hjemme. Ifølge både FNs klimapanel (IPCC) og det internasjonale energibyrået (IEA) vil det være behov for olje og gass som en del av energimiksen også i 2050. Sokkeldirektoratet forventer en større nedgang i produksjonen på norsk sokkel fram mot 2050 enn det som legges til grunn i IPCCs 1,5-grads scenarier. For at klimamålene skal nås, må imidlertid utslippene ved den gjenværende produksjonen av olje og gass være nær null. I tillegg må utslippene ved bruken være nær null ved at CO2 fra forbrenning fanges og lagres permanent eller ved at naturgassen omgjøres til hydrogen med CO2-fangst og lagring. Norge er et av landene med best forutsetninger for å lykkes med dette. Vi har produsert olje og gass med lave utslipp i lang tid og har alle forutsetningene for å lykkes med CO2-fangst- og lagring. Det er stor lagringskapasitet for CO2 på norsk sokkel, vi ligger nært store utslippskilder i Europa og vi har verdifull erfaring og kompetanse fra olje- og gassvirksomheten. Utvalget har etter Norsk Industris syn lagt for lite vekt på den samfunnsøkonomiske konsekvensen av stans i leting etter olje og gass i forhold til betydningen og rollen næringen vil ha i energiomstillingen som skal skje. I tillegg mangler det en analyse av hva bortfall av olje- og gassproduksjonen vil ha å si for verdiskaping, sysselsetting og ringvirkninger fra aktiviteten i leverandørindustrien og hos oljeselskapene i Norge. Konsekvensen av redusert verdiskapning fra olje og gass som følge av redusert leting og betydningen for norsk BNP er heller ikke tilstrekkelig belyst. Havvindsatsing Norsk industri er enig med utvalget i at energiomstillingen fra fossilt til fornybart er en forutsetning for lavutslippssamfunnet, og omstillingen må skje så raskt som mulig. Havvind vil være sentralt for å forsyne Norge og Europa med mer fornybar energi, og havvindnæringen har alle forutsetninger for å bli en stor og viktig industri i Norge. Verdens energisystemer skal gjennom store endringer de neste årene. En storstilt norsk satsing på havvind vil både bidra til industriutvikling og arbeidsplasser over hele landet, posisjonere norsk leverandørindustri internasjonalt og styrke norsk kraftproduksjon. Rammevilkårene for havvind vil være helt avgjørende for om norsk sokkel skal bli et attraktivt havvindområde for utviklere og leverandører i konkurranse med andre land. Norsk Industri mener det må settes et nasjonalt produksjonsmål for 2035 samt etableres en nettløsning til havs, i tillegg til å sikre jevnlig tildeling av nye områder for havvind. En nettløsning til havs må utformes slik at krafttilgang til fastlandet sikres og at betaling for nettløsningene ikke belastes den eksisterende fastlandsindustrien. En sektoravtale mellom myndighetene og industrien for utvikling av havvind på norsk sokkel ville vært en god løsning for å få konkrete mål, milepæler og forutsigbar satsing frem mot regjeringens mål om 30 GW tildelt innen 2040. Sirkulærøkonomi Klimautvalget viser til Skatteutvalgets rapport og støtter Skatteutvalgets anbefaling om en bred utredning av virkemidler for en mer sirkulær økonomi. En slik utredning bør vurdere et bredt sett av virkemidler, også utover skatte- og avgiftssystemet. Klimautvalget mener at det bør etableres nasjonale beregninger og indikatorer over hvor sirkulær den norske økonomien er, hvor indikatorene er sammenlignbare med EUs indikatorer slik at man kan følge utviklingen over tid og sammenligne over landegrensene. Utvalget mener at dette kan gi grunnlag for å sette nasjonale mål for hvor sirkulær økonomien skal være i 2050. Norsk Industri ser sirkulær økonomi som en sentral del av lavutslippssamfunnet. Vi støtter ambisjonene om en mer sirkulær økonomi – i Norge og i Europa. Slik Skatteutvalget bemerker eksisterer det for lite forskning på skatter og avgifters rolle i en sirkulær økonomi. Skatteutvalget mener at det er et stort kunnskapsbehov og anbefaler at det gjennomføres en bred utredning av tiltak for å fremme sirkulære aktiviteter. Tiltak på skatte- og avgiftssiden bør vurderes opp mot andre tiltak, herunder reguleringer og informasjon. Vi viser til vår høringsuttalelse til Skatteutvalgets NOU 2022:20. Omfanget av nye europeiske produkt- og avfallsregler er svært stort. Vi mener at ny EU-lovgivning innen øko-design og produktdokumentasjon, avfallshåndtering, grønn markedsføring, grønn finans, mv. er mer treffsikkert for å stimulere til en mer sirkulær økonomi, enn skatter og avgifter. I Norge vil krav til økt vektlegging av miljø ved offentlige innkjøp føre til at miljøvennlige produkter og tjenester lettere vinner frem i markedet. Norsk Industri ser ingen grunn til at Norge skal utvikle egne indikatorer for sirkulær økonomi i en situasjon der EU allerede har utviklet, og videreutvikler, felles-europeiske indikatorer. Norsk Industri anbefaler at det iverksettes en større satsning på sirkulær økonomi i det næringsrettede virkemiddelapparatet. En slik målrettet satsning må legge til grunn et globalt perspektiv, der miljøforbedringer kan realiseres i hele verdikjeden for lavutslippsprodukter.",01.02.2024,Forening
Norsk institutt for vannforskning (NIVA),"Høringsinnspill fra Norsk institutt for vannforskning (NIVA) til NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Norsk institutt for vannforskning (NIVA) er Norges ledende forskningsinstitutt innenfor vann- og miljøområdet. Vi utvikler forskningsbasert kunnskap og løsninger på utfordringer knyttet til samspillet mellom vann og klima, miljø, natur, mennesker, ressurser og samfunn. NIVA er enig i utvalgets hovedvurderinger og vil særlig trekke fram betydningen av å se klima og natur i sammenheng, viktigheten av langsiktighet og et helhetsblikk på samlede virkninger over tid. Som forskningsinstitutt er vi opptatt av at politikken understøttes av et helhetlig og forskningsbasert kunnskapsgrunnlag. Vi vil også fremheve betydningen av internasjonalt samarbeid. Utvalget har gjort et omfattende og grundig arbeid innen mange viktige temaområder. NIVA ønsker med dette å gi innspill på noen utvalgte punkter der vi har særlig kompetanse og temaområder vi mener fortjener mer oppmerksomhet. Blått karbon og restaurering Betydningen av havet som karbonlager og potensialet for økt karbonlagring ved restauring av marine økosystemer omtales i rapporten. Usikkerhetene knyttet til størrelsen på og utviklingen av slike karbonlagre nevnes også, det er bra. Betydningen av karbonlagre i ferskvann får mindre oppmerksomhet. Akvatiske økosystemer, både ferskvann og marint, er opplagt viktige elementer i klimasystemet, som naturverdier og for all menneskelig aktivitet. Vi må ha mer kunnskap om disse systemene, fra kartlegging av hvilken akvatisk natur vi har, hvordan systemene virker og påvirkes og ikke minst hvordan de bidrar til løsninger. Det finnes for eksempel viktige kunnskapshull om akvatiske økosystemer og blått karbon som karbonlager, om karbontransporten fra land til kyst og til dyphav. Innsjøer er et viktig men relativt lite forstått i klimaregnskapet. For å forstå potensialet i blått karbon som en del av løsningen, må vi vite hva vi har og forstå hvordan det påvirkes av ulike faktorer som klima, arealbruk, forurensning og ulike tiltak. Vi foreslår å systematisere dette ved for eksempel å videreutvikle Regjeringens klimastatus og -plan (Grønn Bok) til også å dekke økosystemer og natur. En slik innsats forutsetter et nasjonalt løft og tverrfaglig samling av ledende kunnskapsmiljøer innen klima, økosystemer, arealbruk og økonomi. Sammen kan vi utvikle et kvantitativt, skreddersydd kunnskaps-, statistikk- og modellrammeverk. Dette kan videreutvikles i samarbeid med lokal forvaltning til også å bli et verktøy som brukes på kommunalt nivå. Vi trenger gode pilot- og demonstrasjonsprosjekter av restaureringstiltak for å vise hvordan restaurering av økosystemer gagner samfunnet og økonomien, på mellomlang- og lang sikt. Det er viktig å følge opp og overvåke de økologiske, miljømessige og samfunnsøkonomiske effektene av tiltakene. Kommuner og næringsliv må involveres i arbeidet, for å sikre at kunnskapen er relevant, tas i bruk i forvaltningen og utviklingen av nye løsninger. Naturinkluderende og naturpositiv design og -tenkning må bli en del av konseptet i for eksempel utbyggingsprosjekter. Løsninger må være skalerbare, ikke bare i Norge, men globalt. Norge kan være global pilot innen enkelte områder. Utvalget skriver at «Tiltak for å øke naturens karbonlager bør sees i lys av naturavtalens mål om å restaurere forringete økosystemer. Slike tiltak bør først og fremst gjennomføres der de bidrar til bedre økologisk tilstand i naturen.» Andre steder i verden skjer mye uttesting av klimamotiverte tiltak for økt biologisk karbonlagring, som ikke primært er drevet av naturmangfold. Norge bør følge nøye med på utviklingen og sørge for å ha tilstrekkelig nasjonal kompetanse på området for å kunne ta del i kommende diskusjoner om slike tiltak. Vannkraft Vannkraft får relativt lite omtale i rapporten, men vil selvsagt forbli en vesentlig del av norsk energiproduksjon. Vannkraften kan gjøres mer natur- og biodiversitetsvennlig enn den er i dag ved å iverksette restaureringstiltak med helhetlig økosystemfokus: å gjenopprette den naturlige funksjonen og de naturlige referansesamfunnene til Norges ferskvann, spesielt for unike og prioriterte habitater og arter. Restaurering må dekke hele habitater og økosystemfunksjonalitet og ikke bare være på såkalte ""flaggskiparter"", som for eksempel laks, for at dette skal favne alle utfordringer som sårbare økosystemer i dag står ovenfor. Behov for anvendt, brukerorientert og integrert forskning Det er nødvendig med et solid forskningsfaglig grunnlag. Det er fortsatt store kunnskapsbehov. Vi må ha kunnskap om systemene, vi må vite hva vi har av økosystemer og hvordan de påvirkes og endres over tid. Norge har internasjonalt ledende forskningsmiljøer innen mange viktige områder av klima og natur. Samfunnets utbytte av forskningen vil kunne bli enda større dersom det fantes mekanismer som gir insentiv til mer samarbeid på tvers av fagfelt, institusjoner og sektorer. Vi foreslår derfor en etablering av en målrettet ordning for anvendt, brukerorientert og integrert klima-, miljø-, og økosystemforskning etter modell fra FME og SFI-ordningene. Forurensning Tiltak mot forurensning er også klimatiltak. Mer effektive og omfattende tiltak for å redusere vannforurensning (inkludert eutrofiering) i ferskvann og nedstrøms kystområder vil gi mer robuste økosystemer og større potensiale for karbonlagring. Mer kantvegetasjon langs vassdrag og jorder er så vidt nevnt i rapporten. Dette er viktig, samtidig som naturbaserte løsninger og sirkulær økonomi kan anvendes bredere i landbruksområder og avløpsbehandling. Internasjonalt samarbeid Vi foreslår å fortsatt og ytterligere styrke forskningssamarbeidet med EU innen klima, natur og miljø. EUs ambisiøse klima og miljøpolitikk og sterke fagmiljøer er en viktig ressurs Norge kan få mer ut av ved å videreutvikle samarbeidet. NIVA leder per i dag 8 og deltar i ytterligere 35 forskningsprosjekter finansiert av EUs forskningsprogrammer. Gjennom disse prosjektene henter vi mye innovasjon og kunnskap til Norge, samtidig som vi bidrar med norsk ekspertise og erfaring til Europa. Tilsvarende har Norge har mye kompetanse som kan bidra til å gjøre en forskjell internasjonalt utover EU, inkludert viktige bistandssamarbeidsland. Det er derfor viktig å fortsette å styrke klima-, miljø- og natursatsingen i bistanden.  Med vennlig hilsen Thorjørn Larssen Viseadministrerende direktør, NIVA",28.02.2024,Forskningsinstitutt
Norsk intitutt for naturforskning,Vedlagt er høringsinnspill fra Norsk institutt for naturforskning. Vi ber også om at våre synspunkter her blir formidlet til de som jobber med Stortingsmeldingene om klima og natur. Dette høringsinnspillet supplerer våre skriftlige tilbakemeldinger knyttet til disse to stortingsmeldingene,26.01.2024,Forskningsinstitutt
Norsk Kjernekraft AS,"NOU 2023:25 Omstilling til lavutslipp. Veivalg for klimapolitikken. Ny kunnskap i form av grundige livsløpsanalyser viser at moderne kjernekraft er den energikilden som best ivaretar både klima, natur, miljø og bærekraft: Til tross for dette avviser Klimautvalgets rapport kjernekraft i Norge. Klimautvalgets rapport på godt over 200 sider, bruker kun 3 setninger (se kap. 5.4, s 82) på å begrunne at en energikilde som i et livsløpsperspektiv er den dokumentert beste for klima, natur og miljø ikke er aktuell å vurdere i Norge nå. Klimautvalget anerkjenner riktignok at «Kjernekraft kan levere store mengder stabil og tilnærmet utslippsfri kraft med relativt lav arealbruk.» og at «Teknologien har en viktig plass i IPCC og IEAs globale scenarioer.». Men utvalget bruker så svært kort og lettvint argumentasjon før de konkluderer med å vise til Energikommisjonens rapport om at «kjernekraft ikke er en løsning for Norge nå, men at den internasjonale utviklingen bør følges tett.» Klimautvalgets begrunnelser er at «kjernekraft er relativt dyrt», «Utbygging av kjernekraft tar lang tid», og at også med små modulære reaktorer (SMR) vil det vare «relativt dyrt og komplisert teknologi sammenlignet med relevante alternativer for Norge». Vi kan vanskelig se at Klimautvalget har brukt de samme kriteriene for de «relevante alternativene» som de nevner. Og er det ikke nettopp klima, natur, miljø og bærekraft som skal være blant Klimautvalgets viktigste kriterier? Dette er et paradoks som bare blir enda større når Klimautvalget som del av deres hovedvurdering spesifikt fremhever at for å nå målene for 2050 så er det beslutninger og veivalg som må tas i dag, og at disse kan legge langsiktige føringer som vil gjøre omstillingen enklere eller vanskeligere på et senere tidspunkt (kap. 1.2, s. 17). Gjør ikke Klimautvalget her nettopp et slikt veivalg som kan begrense mulighetene for at vi når klimamålene for 2050? Moderne kjernekraft, inklusive generasjon 3+ reaktorer som skal brukes i SMR og som Norsk Kjernekraft ønsker å etablere i Norge, er allerede eksisterende og velutprøvd teknologi. Men det er rett at det tar lang tid; det internasjonale atomenergibyrået (IAEA) beskriver at det tar 10 – 15 år å etablere kjernekraft i et land helt uten lovverk og erfaring innen kjernekraft. Norge har heldigvis lovverk og en del erfaring. Det betyr at hvis vi gjør et veivalg om å legge til rette for kjernekraft i Norge nå, så kan kjernekraft produsere store mengder ren energi fra ca 2035 – 2040, altså når vi trenger det som aller mest. Norsk Kjernekraft har allerede startet prosessen, og Energidepartementet behandler nå Melding med forslag til utredningsprogram for SMR-kjernekraftverk i Aure- og Heim kommuner. Der beskriver vi inntil 12,5 TWh årlig elektrisitetsproduksjon som vil erstatte fossilt forbruk og åpne for ny, ren industri inklusive muligheter for mer kostnadseffektiv produksjon av hydrogen og e-fuels til transportsektoren. Vi vil hevde at Klimautvalget har gjort altfor lettvinte og mangelfulle vurderinger av kjernekraft i Norge, og at dette utgjør en fare for å forsinke og vanskeliggjøre Norges omstilling til nullutslippssamfunnet. Mer enn 45 kommuner, en fylkeskommune, og flere industribedrifter har vist interesse for å kutte utslipp ved hjelp av kjernekraft. De fortjener at klimautvalget gjør en skikkelig vurdering av kjernekraft i Norge – nå.  Henvisninger og relevant litteratur: EUs vitenskapspanel 2021: «Technical assessment of nuclear energy with respect to the ‘do no significant harm’ criteria of Regulation (EU) 2020/852 (‘Taxonomy Regulation’)». https://publications.jrc.ec.europa.eu/repository/handle/JRC125953 FN UNECE 2022: «Carbon Neutrality in the UNECE Region: Integrated Life-cycle Assessment of Electricity Sources,». https://unece.org/sites/default/files/2022-04/LCA_3_FINAL%20March%202022.pdf EU taksonomi: https://ec.europa.eu/commission/presscorner/detail/en/ip_22_4349 COP 28: Se f.eks. https://www.oecd-nea.org/jcms/pl_89153/cop28-recognises-the-critical-role-of-nuclear-energy-for-reducing-the-effects-of-climate-change Norsk Kjernekraft 2023a: «Fra ord til handling – en innledende mulighetsstudie om kjernekraft i Norge». https://usercontent.one/wp/www.norskkjernekraft.com/wp-content/uploads/2023/10/Fra-ord-til-handling-Innledende-mulighetsstudie-1.pdf Norsk Kjernekraft 2023b: «Melding med forslag til utredningsprogram for etablering av kjernekraftverk bestående av små modulære reaktorer i Taftøy Næringspark i Aure og Heim kommuner.» https://usercontent.one/wp/www.norskkjernekraft.com/wp-content/uploads/2023/11/Melding-med-forslag-til-utredningsprogram.-Kjernekraftverk-Taftoy_revA.pdf Norsk Kjernekraft 2024: «Tekniske innvendinger til Rystad Energys rapport: Kjernekraft i Norge» https://usercontent.one/wp/www.norskkjernekraft.com/wp-content/uploads/2024/01/Tekniske-innvendinger-til-Rystad-Energys-rapport-Kjernekraft-i-Norge-1.pdf",28.02.2024,Aksjeselskap
Norsk senter for økologisk landbruk (NORSØK),"Høringssvar til NOU 21023:25 Kommentarene fra Norsk senter for økologisk landbruk (NORSØK) omfatter i hovedsak kap. 7 Matsystemet NORSØK støtter for en stor del utvalgets anbefalinger i kap. 7.2. NORSØK vil kommentere følgende: Som nevnt i anbefalingene er det viktig at utslipp fra biologiske prosesser vurderes for seg. Karbon er drivkraften og energien i slike prosesser, og CO2 er en nødvendig del av det biologiske kretsløpet. Som utvalget legger til grunn er det svært viktig at det ikke bare tas hensyn til klimagassutslipp ved omstilling av jordbruket til et lavutslippssamfunn, men at andre mål, som bevaring av biologisk mangfold og kulturlandskap, også blir tatt hensyn til. NORSØK vil framheve behovet for mer kunnskap om klimagassutslipp fra det norske matsystemet, som utvalget nevner på s. 106. Datagrunnlaget for kunnskapsbaserte beslutninger om mer bærekraftige matsystemer er mangelfullt, f.eks. kan klimagassutslipp fra landbruk i vårt klima og med våre driftsmetoder være forskjellig fra internasjonale standardverdier. FNs klimapanel har ulike målemetoder for oppvarmingseffekten av metan. Metodevalg har betydning for hvilken vektlegging metanutslipp fra drøvtyggerne får i virkemiddelbruken. Vi trenger mer kunnskap om norske utslipp for å kunne målrette tiltakene bedre. På s. 107 blir det påpekt at reduksjon i bruk av mineralgjødsel gir lavere utslipp av lystgass. Dette viser også resultatene fra Miljømelk-prosjektet, der 10 gårder som drev økologisk og 10 som drev konvensjonell mjølkeproduksjon i Møre & Romsdal deltok. Klimagassutslipp ble modellert etter standardiserte metoder basert på IPCC. Det ble beregnet, per produsert enhet metabolsk energi i melk og kjøtt, at gårdene som hadde sertifisert økologisk drift hadde lavere klimagassutslipp, energibruk og overskudd av næringsstoff enn de andre. Bruk av mineralgjødsel på gårdene som drev konvensjonelt var en viktig årsak til høyere lystgassutslipp. I tråd med Miljødirektoratet framhever utvalget at det er endringer i kosthold og redusert matsvinn som kan gi størst utslippskutt i jordbrukssektoren. Reduksjon i matsvinnet vil gi effekt på flere områder, både i produksjonen, i verdikjeden og i håndteringen av matavfallet. Utvalget påpeker også den viktige rollen dagligvarebransjen har mht. styring av etterspørsel og utslipp knytta til dette. Utvalget påpeker faren for at krav om nasjonale utslippskutt kan medføre lavere nasjonal produksjon og økt matimport. Dette vil være svært uheldig og vil neppe gi lavere klimagassutslipp samlet sett. NORSØK vil framheve at økologisk landbruk har som mål å produsere mest mulig på naturens prinsipper, med mest mulig bruk av lokale ressurser. Det innebærer lokal tilpasning av produksjonen, for Norge en grovfôrbasert og arealtilpasset drøvtyggerproduksjon, med planteproduksjon for menneskemat der det er geografisk og klimamessig mulig. Internasjonale studier har sammenlignet miljøeffekter av ulike dyrkingssystemer. Gjennomgang av 77 livsløpsanalyser som parvis sammenligner økologiske og konvensjonelle driftssystemer viser at de økologiske samlet sett hadde mindre negativ miljøpåvirkning enn konvensjonelle systemer for viktige miljøeffekter som klimapåvirkning, ressursbruk og økotoksisitet. Dette kan være viktig kunnskap å ta med seg i omstillingen til lavutslipp. I tillegg til den direkte effekten av økologisk landbruk vil NORSØK også påpeke rollen driftsformen har som læringsarena, korrektiv og spydspiss i arbeidet med å gjøre norsk landbruk mer miljøvennlig og bærekraftig, herunder også redusere klimagassutslippene.",22.01.2024,Stiftelse
Norsk Studentorganisasjon,"Norsk studentorganisasjon (NSO) takker for muligheten til å komme med innspill til forslag om endringer i lov om utdanningsstøtte. NSO representerer over 270 000 studenter ved 34 norske høyere utdanningsinstitusjoner. Høringens hovedpunkter NSO deler mange av utvalgets vurderinger, og stiller oss bak utvalgets anbefalinger. Vi er bekymret for konsekvensene hvis vi ikke klarer å omstille samfunnet vårt raskt nok til å nå utslippsmålene våre, og håper at rapporten følges opp med politisk handling så fort som mulig. I tillegg anbefalingene er det noen tema vi særlig ønsker å løfte: 1. Sats på etter- og videreutdanning! Klimautvalgets rapport viser at vi står ovenfor en stor omstilling fram mot 2050, for å klare å kutte utslippene våre tilstrekkelig. Kunnskap og kompetanse vil være viktige faktorer i denne omstillingen, og behovet for ny kunnskap og kompetansepåfyll vil bare bli større. Mer og bedre etter- og videreutdanning innenfor tekniske emner og bærekraft trekkes frem som et stort behov av virksomhetene. NSO mener derfor at det er særlig viktig å følge opp rapportens forslag om at «det gjennom samarbeid og dialog mellom arbeidsgiversiden, arbeidstakersiden, utdanningssektoren og politiske myndigheter tas en strukturert tilnærming til etter- og videreutdanning for å møte lavutslippssamfunnets kompetansebehov.» Vi oppfordrer regjeringen til å tilrettelegge for at universitets- og høyskolesektoren kan etablere og utvikle etter- og videreutdanningstilbud som treffer behovene for teknisk kompetanse. 2. Prioriter forskningsmidler! Det er et etablert politisk mål at Norge skal være verdensledende i utviklingen av miljøvennlig energi. For å nå dette målet, må Norge ha en helhetlig klimapolitikk som bygger på forskning og evidens. Utvalget peker på at ressursene våre, inkludert kompetanse, er knappe, og at vi derfor må være bevisste på hvordan vi bruker dem. Likevel mener vi at regjeringen må prioritere forskningen og kunnskapen i tider hvor ressursene er knappe, og prioritere forskningsmidler til prosjekter som bidrar til at Norge og resten av verden når klimamålene. Det må satses på insentiver for forskning på bærekraftig energi over forskning som bidrar til å videreføre oljenæringa. 3. Tilrettelegg for internasjonalt samarbeid! Klimautfordringene er globale, og løsningene krever derfor internasjonalt samarbeid. NIFUs rapport “Kompetanse for grønn omstilling” (2023:5) viser at det store behovet for arbeidskraft vil lede til at vi trenger mer kompetanse fra utlandet. Dette innebærer at vi må tilrettelegge for mer internasjonalt samarbeid, også i universitets- og høyskolesektoren. Internasjonalt orienterte utdanningsprogram, gjerne med praksis- eller studieopphold i utlandet, gir studentene verdifullt nettverk, kunnskap og kompetanse, som er nødvendige for å håndtere klimakrisa og andre globale utfordringer. En av Norges største fordeler når det kommer til å tiltrekke seg internasjonal kompetanse, var at vi ikke krevde skolepenger for internasjonale studenter. Med innføringen av skolepenger for studenter fra utenfor EU og EØS, har antallet studenter fra utlandet gått drastisk ned – spesielt innenfor tekniske fag. NSO mener at et av de viktigste tiltakene regjeringen kan gjøre for å sikre kompetansen som vi trenger for den grønne omstillingen er å reversere innføringen av skolepenger.",24.01.2024,Forening
Norske kjernekraftkommuner,"Høringsuttalelse NOU 2023:25 «Omstilling til lavutslipp – veivalg for klimapolitikken mot 2050» Norske kjernekraftkommuner (NKK) Innledning Norske kjernekraftkommuner (NKK) er for tiden etablert med et interimsstyre. NKK er en sammenslutning av kommuner som sier JA til alle utslippsfrie kilder og at kjernekraft må utredes som en framtidig del av energimiksen i Norge. Høringsuttalelsen er skrevet som et sammenhengende dokument, med oppsummerende punkter i fete bokstaver. *** Klimautvalgets rapport – NKKs uttalelse Klimautvalget 2050 har levert en grundig og gjennomarbeidet rapport og Norske kjernekraftkommuner støtter opp om de tre hovedvurderingene: * Klimautvalget viser til FNs klimapanel, spesielt spesialrapportene som det beste tilgjengelige kunnskapsgrunnlaget om 1,5-gradersmålet og om landareal. NKK er enig i dette og vi gjør oppmerksom på at FN’s klimapanel sier at målsetningen om å begrense den globale oppvarmingen til 1,5 grader ikke kan oppnås uten kjernekraft i energimiksen. * Et reelt grønt skifte vil omhandle bærekraftig forandring i mer klima- og miljøvennlig retning, og innenfor naturens tålegrenser. FN mener at tap av natur er en like stor trussel mot menneskeheten som klimaendringene, og FNs bærekraftsmål nr. 7 er tydelig på at alle skal sikres tilgang til pålitelig, bærekraftig og moderne energi til en overkommelig pris. Dette innebærer betydelige utfordringer når energiforbruket i verden skal elektrifiseres. Det Internasjonale Atomenergibyrået (IAEA) m.fl dokumenterer at kjernekraft er den energiformen som krever minst areal per energienhet produsert. For eksempel trenger sol- og vindkraft 400 ganger mer areal for å produsere samme mengde energi. Norge har også signert FNs Naturavtale som innebærer en forpliktelse blant annet til at 30% av allerede ødelagt natur skal rehabiliteres globalt. *  EUs vitenskapspanel la fram en rapport i 2021 på oppdrag fra EU-kommisjonen som et ledd i EUs taksonomi for bærekraftig økonomisk aktivitet. Rapporten slår fast at Kjernekraft har ingen større negativ påvirkning på helse og miljø enn noen av de fornybare energikildene. Kjernekraft har som alle energikilder, noen utfordringer, men vitenskapspanelet konkluderer at disse er fullt håndterbare. * Norge produserer i underkant av 150 TWh kraft per år. Ifølge Energikommisjonen må Norge øke produksjonen med 40 nye TWh mer for å nå klimamålene for 2030. Kjernekraft kan ikke bidra til å løse dette dilemmaet. Ifølge Det Norske Veritas (DNV) og Norsk Industri sin publikasjon «Energy Transition Norway 2021» må Norge produsere 300 TWh fram mot 2050. Den samme rapporten estimerer 3% effektivisering av vannkraft (som følge av ny teknologi). DNV/NIs «Energy Transition Norway 2023» korrigerer sine egne tall etter bare to år med en økning på 90 TWh. Ifølge DNV/NI skal Norge øke produksjonen av elektrisitet fra ca 150 TWh til 390 TWh. Løsningen på dette er vindkraft på land og til havs, samt solkraft. En slik økning av kraftproduksjonen fram mot 2050 kan være urealiserbar. Uansett vil det være påkrevd i demokratiet å vise folk hvor mye areal som må bygges ned for å oppnå 390 TWh. Både jord, kulturlandskap, natur og fjernvirkninger fra anlegg må inngå i en slik dokumentasjon. * Det er bare 26 år til 2050 hvor det er realistisk, og om vi skal tro på FNs klimapanel nødvendig, at kjernekraft kan bidra i energimiksen. Derfor er det viktig at Norge forbereder seg ved å få fram fakta om alle kilder og deretter håndtere utfordringene vi har, og de som framtida bringer.  * På denne bakgrunn mener    For styret i Norske kjernekraftkommuner  Fredrik Holm leder",28.02.2024,Forening
NORSKOG,Vedlagt følger NORSKOGs innspill til rapporten.,28.02.2024,Forening
NTL Norsk Tjenestemannslag,"Vår sak nr.: SAK-03427-J7L2S3 Deres ref.: 23/5967 Dato: 27.02.2024 HØRINGSSVAR FRA NTL – NOU 2023: 25 OMSTILLING TIL LAVUTSLIPP - VEIVALG FOR KLIMAPOLITIKKEN MOT 2050 NTL viser til regjeringen.no og høringen på klimautvalgets NOU og sender med dette våre innspill. NTL er et LO-forbund med 56 000 medlemmer som organiserer arbeidstakere i staten og virksomheter med statlig tilknytning. NTL mener at Klimautvalgets rapport på en god måte viser hva som skal til for at Norge skal bli et lavutslippssamfunn i 2050, basert på en kunnskapsbasert og helhetlig politikk som dekker alle sektorer. Utvalget viser tydelig hvilken gjennomgripende samfunnsendring vi står overfor. Vi støtter rapportens hovedkonklusjoner, og håper regjeringen følger opp på en god måte, så raskt som mulig. Det må etter vårt syn bli slutt på at man vedtar ambisiøse klimamål og deretter avlyser mange av de tiltakene som skal til for å nå målene. Dersom én sektor skal skjermes, blir byrden større for de andre. Og dersom vi ikke får fart på omstillingen nå, vil vi måtte gjøre bråere og mer smertefulle endringer seinere. En langsiktig og forutsigbar klimapolitikk med en klar retning vil derfor også være viktig for å sikre et omstillingsdyktig næringsliv og trygge arbeidsplasser, men først og fremst for planeten vår. NTL organiserer mange medlemmer som jobber med forskning, kunnskap og som bidrar med faglige råd inn i politiske beslutninger. Vi er opptatt av at klimapolitikken må være kunnskapsbasert og støtter derfor forslagene om at det skal legges fram helhetlige klima- og miljøplaner annethvert år, at det blir lovfestet et krav til at Miljødirektoratet årlig legger frem et faggrunnlag for tiltak og virkemidler i klimapolitikken i samarbeid med andre fagetater og at en etablerer et uavhengig klimapanel i Norge som gir innspill og råd i klimapolitikken og bidrar med å fremskaffe ny kunnskap og perspektiver. Som utvalget skriver, må utslippsbudsjettet i 2050 være utgangspunktet for all planlegging i alle sektorer. Vi er også enige i at arbeidsgiversiden, arbeidstakersiden, utdanningssektoren og politiske myndigheter sammen må jobbe for etter- og videreutdanning for å møte lavutslippssamfunnets kompetansebehov. Kunnskapen forteller oss at dersom utslippene skal ned, må det koste å forurense. Vi er derfor enige med utvalget i at prising av utslipp er en viktig del av klimapolitikken og at det bør lages en forpliktende plan for opptrapping av karbonprisen også etter 2030 som er i tråd med nyere forskning om hvilken pris somt trengs for å nå 1,5-gradersmålet. Vi er samtidig enige med utvalget i at prising av utslipp alene ikke er tilstrekkelig, og at prising og andre virkemidler må brukes slik at de utfyller hverandre. Dersom klimapolitikken skal få virke, kan den ikke uthules av andre grep som trekker i motsatt retning, slik vi har sett mange eksempler på i avgiftspolitikken. Vi er derfor enige med utvalget i at eventuelle uønskete fordelingsvirkninger i hovedsak må håndteres gjennom skattesystemet og velferdsstaten. Vi viser her til NTLs prinsipp- og handlingsprogram, som sier «Klima- og miljøavgifter er en sentral bærebjelke i klimapolitikken. Dersom vi skal nå klimamålene, må det bli dyrere å slippe ut klimagasser. Den sosiale profilen i klimapolitikken må sikres gjennom et omfordelende skattesystem og en sterk velferdsstat, ikke kutt i avgiftene.» Olje- og gassektoren er en av de største kildene til utslipp i Norge, i tillegg til å bidra til utslipp i de landene som oljen og gassen blir eksportert til. Vi er enige med utvalget i at denne sektoren ikke kan skjermes fra å kutte utslipp, og at vi heller ikke kan bruke dyrebar kraft på å elektrifisere sokkelen dersom dette går på bekostning av naturen eller utslippskutt i andre sektorer. Det er i tråd med NTLs landsmøtevedtak at det må lages en langsiktig plan for å gradvis trappe ned aktiviteten i petroleumssektoren slik utvalget foreslår. På samme måte som staten har tilrettelagt for at oljenæringen har kunnet vokse gjennom en aktiv næringspolitikk og reguleringer, må staten nå legge til rette for en overgang til framtidsrettede, klimavennlige næringer. Kompetansebehovsutvalget har vist til at høy aktivitet i olje- og gassnæringen kan bremse kompetanseoverføring til andre næringer fordi olje og gass sysselsetter mange personer i yrker som arbeidslivet generelt, inkludert nye energinæringer, vil ha behov for i den grønne omstillingen. Norsk næringspolitikk må bygge videre på det beste av norsk industribygging for å kunne skape nye, grønne næringer. Næringspolitikken må støtte opp under grønne næringer for at enda flere av dem blir lønnsomme. NTL mener at utvalget kunne lagt mer vekt på at Norge bør ta en mer aktiv rolle for en koordinert omstilling fra fossil energi blant oljeproduserende nasjoner. Her har Norge potensielt stor innflytelse, f.eks. i en allianse med Canada, USA og Storbritannia. Sammen kunne landene samordnet letestopp og skjerming av områder og en produksjonsavgift koblet opp mot oljens CO2-innhold. NTL mener at det ikke bør åpnes nye olje- og gassbrønner på Norsk sokkel. Spesielt må nordområdene vernes for å skjerme naturresursene og urørt natur. NTL mener at Iskantområdet i Barentshavet, Lofoten, Vesterålen, Senja og andre sårbare områder må varig vernes som petroleumsfrie soner. NTL er enige med utvalget i at klima og natur må ses i sammenheng, og at det må legges sterke begrensninger på nedbygging av natur. Størst mulig tilgang på billig kraft kan ikke være et mål i seg selv for energipolitikken dersom dette går på bekostning av viktige naturverdier. Til miljøvernet hører også vern av kulturminner, som er ekstra sårbare på grunn av klimaendringene. Nedbygging av urørt natur for utbygging av vind- eller vannkraft bør unngås. Vindkraft bør bygges tettere på de områdene hvor kraften skal brukes. Det bør prioriteres å bygge mindre vindkraftverk i områder som allerede er utbygget og det bør prioriteres å effektivisere eksisterende vannkraftverk, gjennom bedre vedlikehold og optimalisering. Etablering av nye vannkraftanlegg bør unngås da det innebærer store inngrep i natur og kulturlandskap og eksisterende anlegg må oppgraderes slik at det er i stand til å håndtere fremtidig ekstremvær for eksempel i form av flom eller oversvømmelser. Norsk næringspolitikk må ha som overordnet mål å bidra til omstilling til et nullutslippssamfunn og utnytte mulighetene omstillingen gir til verdiskapning og nye arbeidsplasser. Det er store muligheter i det grønne skiftet og Norge har både kompetanse, kapital og teknologi til å lykkes. Myndighetene må ta en aktiv rolle i omstillingen og legge til rette for innovasjon og næringsutvikling. Den grønne omstillingen må gjennomføres på en måte som ivaretar viktige naturverdier og hensynet til samiske næringer og interesser. Det offentlige må i tillegg sette av mer ressurser til forskning på, og utvikling av mer effektive, fornybare og miljøvennlige måter å framskaffe, omforme og forbruke energi på i omstillingen mot nullutslippssamfunnet. Erfaringsmessig vet vi at all omstilling, liten som stor, møtes med motstand. En viktig forutsetning for å lykkes er at byrdene fordeles rettferdig og at alle gis mulighet til å delta og være en del av løsningen. Åpenhet er derfor viktig. De riktige valgene for fellesskapet må ikke stoppes av skjulte maktstrukturer og sterke økonomiske egeninteresser. Knappe ressurser må ikke monopoliseres eller beslaglegges i jakt på kortsiktig fortjeneste. For å oppnå målet kreves politisk lederskap med vilje og standhaftighet og evne til å jobbe langsiktig og fokusert. For NTL og våre medlemmer er dette ekstra viktig. Vi opplever at selve Velferdsstaten står på spill, og at felleskapets inntekter må sikres på en robust og forutsigbar måte. Velferdsstaten er samtidig vårt viktigste verktøy for å sikre at omstillingen blir både grønn og rettferdig. Staten må skape trygghet for omstilling, trygghet for virksomhetene og trygghet for enkeltmenneskene. De som står i midten av omstillingen skal ikke bære kostnadene selv, det er felleskapets ansvar. Med vennlig hilsen Kjersti Barsok forbundsleder",28.02.2024,Forening
NTNU,Vedlagt følger NTNUs høringsinnspill med vedlegg.,08.02.2024,Universitet
Næringslivets Hovedorganisasjon (NHO),"NHO takker for muligheten til å gi våre innspill til rapporten fra Klimautvalget 2050. NOU 2023:25 er en omfattende utredning, med detaljert gjennomgang og drøfting av klimagassutslipp og tiltak på de fleste samfunnsområder. Utvalget gir en god pedagogisk fremstilling av et stort og sammensatt omstillingsbehov. NHO støtter Norges klimamål for 2030 og 2050 slik de er meldt inn til FN og nedfelt i klimaloven. Klimamålene er lagt til grunn for vårt Veikart for fremtidens næringsliv, Felles energi- og industripolitisk plattform, Kraftløftet, og i våre innspill og forventninger til energi-, industri- og næringspolitikken fremover. Med riktig innretning av rammevilkår kan klimaomstillingen føre til mange nye muligheter for norsk næringsliv. Felles gjennomføring av klimamål med EU gjennom deltakelse i EUs klimarammeverk, har vært viktig for NHOs støtte til den norske klimaforpliktelsen, noe som også er presisert i paragraf 1 i Klimaloven om at ""Loven skal ikke være til hinder for at klimamål fastsatt i eller i medhold av denne lov kan gjennomføres felles med EU"". Etter at Klimautvalget la frem sin rapport, vedtok klimatoppmøtet i Dubai (COP28) at verden må tredoble produksjonskapasiteten for fornybar energi og doble hastigheten på energieffektivisering innen 2030, samtidig som vi skal ha en omstilling bort fra fossil energi i energisystemer. Overgangen skal skje på en rettferdig og ordnet måte. Vedtaket understreker at fornybar energi er den viktigste nøkkelen til å kutte utslipp av klimagasser og fase ut fossil energibruk. NHOs innspill vil i hovedsak omtale overordnete rammer og innretning av den nasjonale klimapolitikken mot 2050, i tillegg til noen utvalgte sektorer og forslag med særskilt betydning for næringslivet og NHOs medlemmer. For øvrig viser vi til høringsuttalelsene fra NHOs lands- og bransjeforeninger. Våre viktigste innspill og synspunkter er: Klimaomstillingen byr på mange ulike dilemmaer for næringslivet Utvalgets sammenstilling av problemstillinger knyttet til oppnåelse av klimamålet for 2050 er et nyttig kunnskapsgrunnlag for utforming av klimapolitikk framover. Samtidig viser utredningen at de problemstillingene vi står ovenfor er godt kjente. Næringslivet møter en rekke utfordringer i omstillingen, som også har blitt påpekt av andre utvalg og utredninger: Alt dette er sentrale politiske avveininger. Vi vet at det å omsette kunnskap om klimaomstilling til konkret politikk og handling er vanskelig. Norge har høye ambisjoner om CO2-utslippsreduksjoner som så langt i liten grad har blitt oppnådd. Det er stor differanse mellom ambisjoner og resultater. Forutsetninger for en forutsigbar klimapolitikk NHO støtter hovedretningen i rapporten fra Klimautvalget 2050. En strategi som utsetter alle utslippskutt i Norge til andre, billigere kutt er gjennomført i andre land kan som utvalget påpeker gi en sen og brå omstilling i Norge når man nærmer seg 2050. En slik omstilling kan ha samfunnsmessige kostnader i form av for eksempel arbeidsledighet som man ikke tar hensyn til når man bare vurderer kostnaden ved utslippskutt enkeltvis. På samme vis kan et ensidig nasjonalt fokus føre til gjennomføring av svært kostbare eller unødvendige tiltak som løses av bedre klimaløsninger utviklet av andre. Samarbeid og bruk av markedsmekanismer gir etter NHOs mening mer effektiv allokering av tid og ressurser, og raskere og mer kostnadseffektiv innfrielse av felles klimamålsetninger. NHO har vært en sterk pådriver for klimasamarbeid med EU og deltakelse i EUs klimarammeverk, hvor Norge inngår i en felles byrdefordeling med våre naboer og handelspartnere i Europa. Vi er glade for at Klimautvalget så tydelig anbefaler at Norge fortsetter klimasamarbeidet med EU, og deltakelse i EUs klimaregelverk frem mot 2050. Det fordrer at Stortinget samtykker til en videreført avtale, og deltar i forsterkede versjoner og regelverket og en skjerpet nasjonal forpliktelse og byrdefordeling. Klimautfordringen er global og kan bare løses i forpliktende samarbeid mellom land, som også innebærer at hvert land tar ansvar for å redusere sine egne nasjonale utslipp av klimagasser. NHO er enig med utvalget at forutsigbarhet er viktig, og at det ikke bør være uklarhet om Norge skal delta i nye og mer ambisiøse versjoner av EUs klimarammeverk. Langsiktighet og gjenstående utslipp Utvalget har ikke laget en detaljert plan for omstillingen mot 2050, men vurdert hvordan gode prinsipper og systemer for beslutninger på alle nivå kan gjøre omstillingen enklere, raskere og mer effektiv. NHO deler oppfatningen at det er et stort misforhold mellom de uttalte ambisjonene i klimapolitikken, og vedtatte tiltak og virkemidler. Vi støtter anbefalingen om at klimapolitikken må favne bredere, og legge mer vekt på langsiktige hensyn og varig omstilling til nullutslipp. Dette krever sterkt og tydelig politisk lederskap, samt vilje og evne til å forklare nødvendige veivalg og vise veien til et lavutslippssamfunn. Veivalgene er ikke alltid opplagte, og flere veier kan ta oss til målet. NHO skal som representant for næringslivet forklare og vise hvilke veivalg vi anbefaler mot lavutslippssamfunnet i 2050. NHO mener utvalgets grep med å vurdere hvilke utslipp som står igjen i 2050, når 90-95 prosent av utslippene er kuttet, bidrar til økt forståelse av omstillingen vi skal igjennom, og hva som trengs å gjøres. De fleste sektorer i Norge må da ha fjernet alle sine utslipp. Gjenstående utslippsbudsjett på 2,5-5 millioner tonn vil være fylt opp av jordbrukssektoren og utslipp fra norsk matproduksjon, dersom det ikke iverksettes kraftfulle tiltak også der. Gjenværende utslipp fra petroleumsvirksomheten vil avhenge av utviklingen i karbonpris og aktivitetsnivået på sokkelen fremover samt utviklingen av nye verdikjeder. Dette er igjen avhengig av etterspørselen etter olje og gass i europeisk industri og energiforsyning, og hvorvidt utslipp fra leting og produksjon, -samt drift av installasjoner og landanlegg, er fjernet ved bruk av elektrifisering (kraft fra land og havvind), CCS, og andre tiltak. Klimamål, samarbeid og fleksibilitet NHO støtter utvalgets anbefaling om å avvikle målet om klimanøytralitet fra 2030. Norge har mange og ambisiøse klimamål som samlet gir et noe utydelig bilde av hva som skal skje i Norge. Klimaforpliktelsen for 2030, slik den er meldt til FN og nedfelt i klimaloven, sier at Norge skal redusere klimagassutslippene innen 2030 med minst 55 prosent, sammenliknet med utslippsnivået i 1990, i samarbeid med EU. Sittende regjering har i Hurdalsplattformen omgjort 2030-målet til et nasjonalt mål, det såkalte omstillingsmålet, som tilsier at hele utslippskuttet må tas i Norge. Stortinget har vedtatt at Norge skal være klimanøytralt fra og med 2030. I tillegg har Stortinget vedtatt mål om å halvere utslippene både fra ikke-kvotepliktig transport, fra innenriks sjøfart og fiske, og fra olje- og gassproduksjonen på norsk sokkel innen 2030, sammenliknet med 2005. Klimamålet for 2050 er at Norge skal bli et lavutslippssamfunn. Utslippene skal reduseres med 90–95 prosent sammenlignet med utslippsnivået 1990. Vi anbefaler ikke innstramminger og presiseringer i klimaloven nå. Forutsigbarhet og like rammevilkår med våre handelspartnere i Europa er en livlinje for mange eksportrettede bedrifter, og mye er fortsatt uklart om fremtidig innretning både av norsk, europeisk og internasjonal klimapolitikk. Tilgangen på kvoter og fleksibilitet vil som utvalget sier antakelig være begrenset og svært kostbart i 2050. Det er derfor klokt å innrette oss som om muligheten ikke finnes, uten å avskjære behovet og muligheten helt. NHO ønsker velkommen en grundig diskusjon av disse spørsmålene som grunnlag for de viktige veivalgene som skal skje i norsk og europeisk klimapolitikk både mot 2040 og 2050. Valgene bør ikke tas i et vakuum uten hensyn til den øvrige verdens handels-, energi- og klimapolitikk. Økt innsikt og forståelse om muligheter og veivalg i offentligheten vil forhåpentlig legge grunnlag for en mindre polarisert debatt og brede kompromisser om klima- og energipolitikken fremover. Ambisjonen i Parisavtalen om klimanøytralitet er et felles globalt mål, ikke et mål for hvert enkelt land. Gitt en felles atmosfære og ressursfordelingen ellers i verden, kan klimanøytralitet bare oppnås i samarbeid. Karbonlekkasje Selv om klimadugnaden med EU gir likere konkurranseforhold innad i Europa, gir stadig økte karbonkostnader uten teknologiske eller rimeligere alternativer, karbon- og investeringslekkasje ut av Europa. Utvalget skriver at andre virkemidler skal erstatte frikvoter og kompensasjon, som grensejusteringsmekanismen (CBAM). CBAM har imidlertid ingen tilsvarende virkemidler. NHO er fornøyd med at utvalget anerkjenner utfordringene med karbonlekkasje og behovet for å kompensere for dette gjennom vederlagsfrie kvoter og CO2-kompensasjon. Utvalget mener at virkemidler som skal redusere karbonlekkasje i størst mulig grad må følges av krav om at midler skal bidra til utslippsreduserende tiltak og energieffektivisering. Det er viktig å huske på at CO2-priskompensasjonen ikke handler om utslipp i industrien, men om kostnader norsk industri får som følge av at Norge er en del av det europeiske kraftmarkedet som påvirkes av CO2-prisen. NHO understreker at CO2-priskompensasjon er en delvis refusjon av faktiske utgifter bedriftene har som følge av påslaget i kraftprisen. Industrien er til tross for dette, positive til en form for klima- og energikobling og er i dialog med regjeringen om dette. Kraftbehov til klimaomstillingen Som utvalget påpeker skyldes over halvparten av norske utslipp forbrenning av fossile brensler. Av utslippene i 2021 på 49,2 millioner tonn CO2-ekvivalenter, var om lag 33 millioner tonn, eller mer enn 65 prosent, CO2 fra forbrenning av fossil energi i blant annet transport, på sokkelen og i industrien. Elektrifisering er hovedgrepet for å fjerne disse utslippene. Over halvparten av utslippene i 2021 blir redusert eller fjernet til 2050 i utvalgets analyse ved bruk av elektrisk kraft. Kraft er derfor en ressurs det vil være høy etterspørsel etter. Klimautvalget mener Norge må øke produksjonen av fornybar energi tilstrekkelig til å erstatte fossil energi til energiformål. Energieffektivisering vil ikke være tilstrekkelig til å få skjøvet ut de store mengdene fossil energi som finnes i det norske energisystemet i dag. Dette må erstattes med utslippsfri energi, og utvalget fastslår derfor at kraftproduksjon og overføringsnett må også være tilstrekkelig til å sikre kortsiktig og langsiktig fleksibilitet i systemet. Dette samsvarer godt med NHO og LOs egen kartlegging av kraftbehovene i Norge fremover i Kraftløftet. Som utvalget påpeker vil arbeidet med å skyve fossil energi ut av det norske energisystemer kreve betydelig innsats og tydelige politiske prioriteringer i tiden som kommer, og dette haster. Både et høyenergisamfunn og et lavenergisamfunn kan etter utvalgets mening være kompatibelt med et lavutslippssamfunn. Det er fordeler og ulemper med begge. Klimautvalget mener bruken av kraft må effektiviseres og prioriteres sterkere, og at kraftprisene må tillates å reflektere at kraft vil være en knapp ressurs. Slik utvalget ser det er det langt færre ulemper ved å planlegge for et lavenergisamfunn, enn et høyenergisamfunn, og de anbefaler at Norge planlegger for å bli et lavenergisamfunn der prinsippet om areal- og ressurseffektivitet ligger til grunn for omstillingen. Klimautvalget foreslår med dette et annet retningsvalg for Norge som energinasjon enn den retningen som er pekt ut av Energikommisjonen, LO og NHOs felles energi- og industripolitiske plattform, Kraftløftet med flere, som tar til orde for å videreføre Norge som et høyenergisamfunn med konkurransedyktige kraftpriser og et stabilt nasjonalt kraftoverskudd. På dette punktet ønsker NHO et annet veivalg for energinasjonen Norge. Gitt Norges historikk og næringsstruktur bør det være et overordnet mål å opprettholde et nasjonalt kraftoverskudd med rikelig tilgang til fornybar kraft til konkurransedyktige priser for bedrifter og husholdninger. Dette bør også relateres til klimadugnaden vi deltar i sammen med EU. Mer fornybar energiproduksjon og nett framholdes av utvalget som avgjørende for energiomstillingen. Men energiproduksjon og nett krever arealtilgang. Utbygging skal skje skånsomt på de best egnede arealene med lavest naturverdi. Men det vil beslaglegge areal. Da må samfunnet være klar til å gjøre prioriteringer, og samfunnskritisk infrastruktur som kraftproduksjon og nett må prioriteres. Trepartssamarbeidet nøkkel i omstillingen NHO ønsker å underbygge utvalgets anbefaling om å bruke trepartssamarbeidet aktivt i omstillingen. Som utvalget påpeker, har tillit mellom partene i arbeidslivet vært viktig for utviklingen i Norge i nyere tid. Den norske modellen er basert på et trepartssamarbeid, der staten og partene i arbeidslivet kommer sammen for å finne svar på store samfunnsutfordringer. I en omstilling hvor hele bransjer skal endres og mange nye arbeidsplasser skal skapes, bør dette brukes som en ressurs. NHO har tatt initiativ til videreutvikling og utvidelse av trepartssamarbeidet på nye områder og samfunnsutfordringer, som det etablerte trepartssamarbeidet om Kraftløftet: https://www.regjeringen.no/no/aktuelt/slik-skal-trepartssamarbeidet-sikre-okt-krafttilgang-raskere/id2967860/. Klimapartnerskap mellom næringslivet og myndighetene er et annet eksempel som NHO håper kan bidra til økt tempo og samarbeid i omstillingen, og redusert konfliktnivå. Energiomstilling og nye næringer på norsk sokkel Rundt tre fjerdedeler av gjenstående utslipp i utvalgets analyse for 2050 kommer fra matproduksjon i jordbruket, i tillegg er det utslipp fra utvinning av petroleum og fra det som i dag er små, andre kilder. Det betyr at alle andre sektorer må være i null før 2050, og utvalget mener det gjennomføres en analyse for når det kan være realistisk å forvente at ulike utslippskilder kan gå i null, for å gi forutsigbarhet i omstillingen. NHO er enig i retningen om å bevege oss så langt som mulig mot null utslipp i alle sektorer og næringer innen 2050. Kanskje er det også mulig for jordbrukssektoren å kutte mer enn anslått av Klimautvalget, dersom tiltak og virkemidler innrettes for å greie det. Det som først og fremst skiller Norge fra resten av Europa på klimaområdet, er utslippene fra olje- og gassvirksomheten på sokkelen, som står for en fjerdedel av Norges samlede klimagassutslipp, 12,2 millioner tonn CO2-ekvivalenter i 2022. Dersom det legges til grunn at alle installasjoner og landanlegg som er i drift i 2050 er drevet med fornybar energi, samt at utslipp fra andre utslippskilder er redusert, mener Oljedirektoratet at en vil kunne ha et utslippsnivå i 2050 på under 1 million tonn CO2-ekvivalenter. Klimautvalget mener at petroleumspolitikken må legges om dersom Norge skal bli et lavutslippssamfunn i 2050 og bidra til Parisavtalens temperaturmål. Det er utvalgets vurdering at Norge må redusere omfanget av petroleumsutvinningen mot 2050 mer enn det som ligger i dagens forventninger. Utvalget mener at det selv med elektrifisering og bruk av karbonfangst og -lagring vil være betydelige utslipp knyttet til utvinning av petroleum, så lenge det er aktivitet i næringen. Klimautvalget legger etter NHOs mening andre kriterier til grunn for vurderingen av omstilling i petroleumssektoren enn for andre næringer. Betydningen av eksporterte utslipp, bidrag til et globalt temperaturmål i tråd med Parisavtalen, og beslag på knappe ressurser som elektrisk kraft, tillegges avgjørende vekt. Samtidig undervurderes den sikkerhets- og geopolitiske situasjonen, betydningen av norsk olje- og gassvirksomhet for Europa, og de samfunnsøkonomiske kostnadene av en raskere nedfasing av næringen enn det som ligger i dagens forventninger. NHO støtter ikke forslaget om å utarbeide en strategi for sluttfasen av norsk petroleumsvirksomhet, og forslaget om midlertidig stans i tildeling av tillatelser til leting, utvinning eller utbygging (PUD og PAD) inntil strategien er ferdigstilt. Letevirksomheten på norsk sokkel har de siste årene i alle hovedsak foregått i såkalte TFO-områder, som er blokker med tilknytning til eksisterende installasjoner og infrastruktur. NHO viser til at KonKraft har satt som mål å redusere utslippene knyttet til olje- og gassproduksjon i Norge til nær null i 2050. Som KonKrafts statusrapport for 2023 viser, er målet om å halvere utslippene i 2030 innenfor rekkevidde, men det betinger tilgang på kraft fra land og forsterkede virkemidler. Ambisjonen om nær null utslipp i 2050 skal nås gjennom fornybar kraft, andre null- og lavutslippsteknologier, og energieffektivisering. I stedet for en å lage strategi for sluttfasen av norsk petroleumsvirksomhet, bør Norge lage en plan for energiomstillingen på norsk sokkel, og for utvikling av nye næringer som vi skal leve av i forlengelsen av olje- og gassvirksomheten, som havvind, CCS og hydrogen. Norge er av landene som har best forutsetninger for å lykkes med CO2-lagring og produksjon av blått hydrogen. Vi har både kompetanse i hele verdikjeden og lagringskapasitet for CO2 på norsk sokkel. Det må legges til rette for gode transportkjeder for CO2, slik at nasjonale utslipp får tilgang til reservoarene som klargjøres. For at norsk sokkel skal være et konkurransedyktig lagringssted for CO2 fra Norge og resten av Europa må det raskt bygges opp en storskala industri for CO2-håndtering i Norge. Vi mener at Norge må sørge for rammevilkår som vil gjøre det lønnsomt å realisere betydelig lagringskapasitet på norsk sokkel innen 2030. Videre må industrien sammen med norske myndigheter arbeide for at det kan produseres betydelige volumer blått hydrogen i Norge. Vi erfarer en global interesse for Norges satsning på CCS, og at CCS-prosjekter verden rundt er i fremmarsj. Etter NHOs syn har Norge et globalt ansvar for å bidra sterkt i denne utviklingen. Sirkulærøkonomi og karbonforvaltning NHO deler utvalgets oppfatning av at en økonomi som i større grad reduserer mengden nye ressurser som brukes og holder ressurser i kretsløpet lengst mulig kan bidra til å løse klimakrisen. Verdens økonomiske aktiviteter legger beslag på stadig større landarealer og knappe naturressurser. Vi må derfor bevege oss i retning av et mer bærekraftig forbruksmønster hvor vi beholder ressursene i kretsløpet så lenge som mulig, samtidig som vi sikrer ny verdiskaping. Omstilling i retning av en mer sirkulær økonomi vil dempe presset på knappe naturressurser og sårbare økosystemer, og bremse tapet av naturmangfold. EU har som mål å redusere ressursforbruk og doble sirkulær materialbruk i det kommende tiåret. Arbeidet får betydning for Norge gjennom EØS-avtalen. Nye produktkrav og reguleringer vil skape nye markeder og verdikjeder, og gjøre det mer lønnsomt å skape varige og bærekraftige produkter. Norge var tidlig ute, og er fortsatt helt i front, på retur- og panteordninger for ulike avfallstyper, med miljøavtaler og returselskaper, deponiforbud, kildesortering og avfallsforbrenning. En 100 prosent sirkulær økonomi, som EU har satt som mål i 2050, vil kreve nye løsninger for innsamling, utsortering, gjenbruk og gjenvinning av en rekke ulike materialer og fraksjoner. Det er ingen grunn til at vi skal overlate initiativet og ledertrøya på sirkulær økonomi og bioøkonomi til EU. I stedet bør vi utnytte forspranget vi har opparbeidet til å utvikle teknologier og løsninger som verden trenger. Som utvalget påpeker er det ikke én entydig definisjon av sirkulær økonomi, og begrepet forstås ulikt. NHO støtter at det etableres nasjonale beregninger og indikatorer over hvor sirkulær den norske økonomien er, som ser hen til EUs indikatorarbeid, og som kan gi grunnlag for å sette nasjonale mål for hvor sirkulær økonomien skal være i 2050. Bioøkonomien (havbruk, landbruk og skogbruk) er bare ett av flere områder innen en helhetlig forvaltning av karbon, der industriell resirkulering eller CO2 fangst fra atmosfæren supplerer plantenes fotosyntese. Karbonforvaltning og karbonhåndtering er en bærebjelke i sirkulær økonomi, og vil være en viktig forutsetning for norsk verdiskaping i fremtiden. Ikke bare energisystemet, men nær all produksjon og bruk må bli tilnærmet utslippsfritt for å nå klimanøytralitet i 2050. EU antar et behov for å fange og lagre 50 Mt CO2 årlig fra 2030 og inntil 450 Mt i 2050 for å oppnå klimanøytralitet. Gitt klimautvalgets vektlegging av sirkulær økonomi, og langsiktige perspektiv mot 2050, burde karbonforvaltning være en naturlig del av diskusjonsgrunnlaget både i produksjonsledd og i livssyklusen. Vi må se karbonregnskapet i sammenheng for å løse både energi, klima og miljøutfordringene. Vi står overfor en meget stor oppgave i å transformere både vårt samfunn og hjelpe andre, med annet ressursgrunnlag, i å bli utslippsfrie og sirkulære. NHO viser til Torvik-utvalgets anbefaling om å vurdere avgiftsfordeler i merverdiavgiftssystemet til tjenester som kan fungere som substitutt til kjøp av produkter kan være egnet til å fremme en mer sirkulær økonomi. NHO mener at det bør igangsettes en utredning for å vurdere ulike konsekvenser ved å fjerne eller redusere merverdiavgift på brukthandel og reparasjon av varer. Skal flere forbrukere velge å handle brukt, reparere varer og leie fremfor å kjøpe, må det lønne seg økonomisk. Å sikre at produkter har langt levetid og blir reparert, bidrar til omstillingen til å nå målet om et lavutslippssamfunn. Det kan også skape nye forretningsmodeller basert på en sirkulær økonomi. NHO støtter utvalgets anbefaling om en bred utredning av virkemidler for en mer sirkulær økonomi. En slik utredning bør vurdere et bredt sett av virkemidler, også utover skatte- og avgiftssystemet, som kan bidra til en mer sirkulær økonomi. NHO ser positivt på trenden fra EU om at lovgivning i stadig større grad inneholder klimarelaterte krav om materialgjenvinnbarhet og bruk av gjenvinnbart materiale i nye produkter. Et eksempel er EUs forslag om ny emballasjeforordning (PPWR). Transport Transport er som utvalget påpeker en av de største kildene til utslipp av klimagasser i Norge, med et direkte utslipp på over 16 millioner tonn CO2-ekvivalenter i 2021. En tredjedel av de norske klimagassutslippene kommer fra transport. Det aller meste av dette er veitransport med over 8 millioner tonn CO2-ekvivalenter, men det er også utslipp fra fiskebåter, motorredskaper, og innenriks luftfart og sjøfart. NHO deler utvalgets syn om at rammeverket unngå – flytte – forbedre (UFF) er et nyttig utgangpunkt også for transportsektoren, uten at det alene vil føre til en utslippsfri transportsektor på nasjonalt nivå i Norge. For omstillingen av transportsystemet vil det være sentralt å redusere behovet for transport så mye som mulig, flytte det som kan flyttes til transportmidler med lavere ressurs- og energiforbruk og utslipp, og forbedre teknologiene. Omstillingsutfordringen er likevel av et slikt omfang at dette ikke vil ta oss til målet. Reising og mobilitet er i utgangspunktet et gode både for enkeltmennesker og for samfunnet. Energiomstilling fra fossilt til fornybart er tydeligere i transportsektoren en i noen annen sektor. Miljødirektoratet viser i sin tiltaksanalyse for 2030, at dersom vekstantagelsene i gjeldende Nasjonal transportplan (NTP) legges til grunn, vil en utslippsfri transportsektor trenge hele 60 TWh med kraft i 2050, i tillegg til 750 millioner liter biodrivstoff. Med nullvekst i transportmengden reduseres behovet til 45 TWh kraft og 550 millioner liter biodrivstoff. Miljødirektoratet påpeker at skifte fra privatbilbruk til kollektivtrafikk er ett av de mest virkningsfulle og tilgjengelige klimatiltakene i dagens situasjon. Transportøkonomisk institutt dokumenterer samfunnsgevinster ved økt, målrettet satsing på kollektivtransport i en rapport fra høsten 2023. Det gir positive gevinster for miljø og klima, og bidrar til økonomisk og sosial bærekraft. Transportsektorens store kraftbehov i omstillingen mot nullutslipp er så langt knapt forstått eller lagt til grunn for transportplanleggingen fremover. Gitt Klimautvalgets forslag om at transportsektoren bør gå i null rundt 2040, må det rettes en helt annen oppmerksomhet mot krafttilgang og utslippsfrie energibærer i alle deler av transporten, både på land, på sjøen og i luften. Virkemidler NHO er enig med utvalget at karbonprising er og bør fortsette å være bunnplanken i klimapolitikken. Som påpekt innledningsvis peker utvalget også på utfordringene med CO2-prising, og at dette ikke er et tilstrekkelig, og at det derfor trengs andre virkemidler i tillegg. NHO savner en tydeligere anvisning fra utvalget på hvilke løsninger som må på plass for å lykkes. Listen med juridiske virkemidler som krav, påbud, forbud, prosessuelle krav, støtteordninger, pedagogiske virkemidler, og avvikling av miljøskadelige subsidier nevnes, uten at det gjøres noe forsøk på å angi mulige samlede virkemiddelpakker. NHO er enig i forslaget om at det bør innføres tilsvarende prisinsentiver for miljømessig forsvarlig fjerning av CO2 fra luften som for utslipp. Utvalget er også tydelig på at karbonprising gir inntekter til staten som kan finansiere klimatiltak. I tillegg til å korrigere atferd, får staten inntekter fra miljø- og klimaavgifter samt inntekter fra auksjonering av klimakvoter i EUs kvotesystem. Utvalget påpeker at det er et godt etablert funn i forskningen at bruk av inntekter fra karbonprising til klimatiltak eller overføringer til befolkningen bidrar til å gjøre karbonprising mer akseptabel. NHO mener dette peker i retning av vårt forslag om å ta i bruk noe av statens inntekter fra karbonprising (CO2-avgift og kvotesalg) til å støtte utslippsreduserende tiltak i de virksomhetene som betaler CO2-avgift og kvoter, for å bidra til en raskere omstilling. Med skipsfart inn i klimakvoteregelverket fra 2024, og tilhørende økte inntekter fremover fra auksjon av klimakvoter, blir dette betydelige midler som bør stå til disposisjon for klimatiltak. EU-land plikter å bruke aksjonsinntekter til klimatiltak. Det bør også Norge gjøre. Miljøavtaler med CO2-fond er en måte å gjøre dette på, og som vi gjerne skulle sett at utvalget hadde drøftet inngående i sin rapport. Vi viser også til arbeidet med bransjevise klimapartnerskap med regjeringen, og NHOs innspill for nærmere konkretiseringer. Miljødirektoratet har i en nylig publisert rapport beregnet at i overkant av 60 prosent av nordmenns klimaspor, de forbruksbaserte utslippene, finner sted i andre land. Forbruket av varer og tjenester i norske husholdninger, privat næringsliv og offentlig sektor sto slik for et samlet klimagassutslipp på 70 millioner tonn CO2-ekvivalenter i 2020. Videre arbeid med oppfølging av Klimautvalget bør også ta med disse størrelsene når klimapolitikken skal utformes, ikke utelukkende se på utslipp fra Norge, slik utvalget har gjort. Europa er det viktigste markedet for industrien i Norge. EØS danner det fundamentale grunnlaget for forutsigbarhet, markedstilgang og investeringskapital. Med utgangspunkt i European Green Deal er det lagt frem en industriell strategi og handlingsplaner for bl.a. sirkulær økonomi, bærekraftig bruk av kjemikalier, kritiske råmaterialer, mv. Europeisk industripolitikk skal sikre omstilling til lavutslippssamfunnet og samtidig opprettholde industriell aktivitet og strategisk autonomi på viktige områder. Rammebetingelsene i Europa endres raskt, og i stort omfang. For at Norge skal opprettholde sin konkurranseposisjon må nasjonale virkemidler være koordinert med og på linje med EUs virkemidler. Industrien i Norge er en del av europeiske verdikjeder og det er viktig at norske rammebetingelser utformes i lys av dette for å sikre konkurransekraften og dermed evnen til å gjennomføre klimatiltak.  Med vennlig hilsen Anniken Hauglie Viseadministrerende direktør Næringslivets Hovedorganisasjon",27.02.2024,Forening
Offshore Norge,"NOU 2023: 25. Omstilling til lavutslipp - Veivalg for klimapolitikken mot 2050 - rapport av Klimautvalget 2050 Offshore Norges høringssvar Offshore Norge viser til høringsbrev fra Klima- og miljødepartementet datert 31.10.2023 om NOU2023:25, og vil med dette gi vårt høringssvar. I vårt høringssvar har vi særskilt fokusert på merknader til utvalgets anbefalinger for petroleumsnæringen (kap. 12) og energisystemet (kap. 5). Vi vil i tillegg vise til våre innspill til Klimautvalget 2050 sin delrapport september 2022. GenereltRapportens tematikk er viktig for at Norge skal nå sine nasjonale klimamål og forpliktelser etter Parisavtalen. Det er en grundig rapport. Offshore Norge mener imidlertid rapporten i større grad burde inkludert vurderinger av den sikkerhets- og geopolitiske situasjonen og den viktige rollen norsk olje og gass har for Europa. Klima- og energipolitikk henger tett sammen med sikkerhets- og geopolitikk, noe de senere års hendelser har tydeliggjort, og utvalget burde i større grad ha tatt dette med i sine betraktninger og utforming av anbefalinger. Offshore Norge mener videre at utvalget heller ikke i tilstrekkelig grad har vurdert de samfunnsøkonomiske kostnadene av sine anbefalinger. Dette kunne med fordel ha vært dekket gjennom et bredere sammensatt ekspertutvalg, blant annet med representanter fra ulike industrinæringer. Så godt som alle klimagassutslipp i Norge må være fjernet innen 2050Offshore Norge har sammen med partnerne i KonKraft et mål om å redusere utslippene knyttet til olje- og gassproduksjon i Norge til nær null i 2050. Som KonKrafts statusrapport for 2023 viser, er målet om å halvere utslippene i 2030 innenfor rekkevidde – men dette betinger tilgang på kraft fra land og forsterkede virkemidler. Ambisjonen om nær null utslipp i 2050 skal fortrinnsvis nås gjennom fornybar kraft (fra land og havvind), andre null-/lavutslippsteknologier og energieffektivisering. Den forventede naturlige utviklingen knyttet til en gradvis reduksjon av olje- og gassproduksjonen og avviklingen av felt på sokkelen vil også bidra til betydelige reduserte utslipp mot 2050. «Det er ikke mulig å fjerne alle utslippene knyttet til utvinning av olje og gass så lenge det er utvinningsaktivitet. Selv med elektrifisering og bruk av karbonfangst og -lagring vil det i et 2050-perspektiv være betydelige restutslipp fra olje- og gassutvinning knyttet til blant annet lekkasjer, fakling, lasting og lossing av petroleum og prosessanlegg.» - NOU 2023: 25, side 158 Rapporten viser til Oljedirektoratets vurdering av at petroleumsnæringen vil kunne nå et utslippsnivå på under 1 million tonn CO2e i 2050, tilsvarende 20-40 % av Norges gjenværende utslippsramme. Dette betyr en utslippsreduksjon for petroleumsnæringen i samme takt som for samfunnet for øvrig og i henhold til 1,5-gradersmålet i Parisavtalen. Offshore Norge mener derfor at petroleumsnæringens ambisjon om nær null utslipp i 2050 støtter opp under de norske klimamålene og Norges forpliktelser etter Parisavtalen. Rapporten viser til at kjøp av kvoter ikke er tilstrekkelig for å bli et lavutslippssamfunn, og at det ikke er gitt at det i fremtiden vil finnes kvoter tilgjengelig i tilstrekkelig omfang eller pris. Offshore Norge støtter denne vurderingen. Å gjennomføre utslippsreduserende tiltak som vil ta Norge mot nær null i 2050 vil ikke bare være viktig for Norge, men også i et globalt perspektiv. Norge som et lavutslippssamfunn og en energinasjon Klimautvalget anbefaler at Norge skal planlegge for å bli et lavenergisamfunn der prinsippet om areal- og ressurseffektivitet ligger til grunn for omstillingen. Et lavenergisamfunn tar utgangspunkt i at kraft og annen energi er en knapp ressurs, og at økt produksjon har negative konsekvenser. Også i et lavenergisamfunn må utslippsfri energi erstatte fossil energi, men her innrettes politikken i større grad slik at barrierer for energieffektivisering bygges ned og prisene får lov til å virke slik at forbrukere begrenser sitt strøm- og effektforbruk. Et lavenergisamfunn vil produsere og etterspørre mye mindre kraft enn et høyenergisamfunn. Både et høyenergisamfunn og et lavenergisamfunn kan være kompatibelt med et lavutslippssamfunn. Det er fordeler og ulemper med begge. En konsekvens av veivalget til Klimautvalget er at konkurransedyktige kraftpriser og nasjonalt kraftoverskudd ikke lenger er et mål i energipolitikken. Det er mange aktører og andre offentlige utvalg som har anbefalt en annen energipolitikk enn det utvalget legger til grunn. Offshore Norge mener i likhet med NHO, LO, Energikommisjonen og Strømprisutvalget, at Norge fortsatt skal være en energinasjon med konkurransedyktige kraftpriser og et nasjonalt kraftoverskudd. Norge må gjøre et veivalg som sikrer at klimamålene nås med en høy sysselsetting som energinasjon – også etter energiomstillingen. Det er derfor viktig at Energikommisjonens målsetting om 60 TWh mer kraft innen 2030 legges til grunn. Her kan offshorenæringen spille en viktig rolle gjennom produksjon av fornybar energi fra havvind og utvikling av hydrogen. I tillegg vil petroleumsnæringen bidra til å nå klimamålene ved å kutte utslipp, samtidig som man opprettholder verdiskaping og sysselsetting i olje- og gassektoren. Strategi for energiomstilling - ikke for sluttfasen av norsk petroleumsvirksomhet Utvalget anbefaler:•  permanent stopp i letevirksomhet uten direkte tilknytning til eksisterende infrastruktur. Utvalget vurderer dette som et naturlig skritt på veien mot avvikling av all videre leting.• at det ikke besluttes bygging av ny infrastruktur som binder oss til utslipp frem mot og forbi 2050• at det utarbeides en strategi for sluttfasen av norsk petroleumsvirksomhet, og at denne legges frem for Stortinget så raskt som mulig. • at det ikke gis ytterligere tillatelser til leting, utvinning (PUD), eller anlegg og drift (PAD) inntil en slik strategi er ferdigstilt Offshore Norge mener Norges strategi for petroleumssektoren bør være å produsere olje og gass med lavest mulig utslipp til en verden hvor det fortsatt vil være behov for olje og gass innenfor Parisavtalens rammer. Offshore Norge mener videre det bør lages en konkret plan for å utvikle nye næringene som havvind, CCS og hydrogen knyttet til norsk sokkel – ikke en strategi for sluttfasen av norsk petroleumsvirksomhet. Ifølge både FNs klimapanel (IPCC) og det internasjonale energibyrået (IEA) vil det være behov for olje og gass som en del av energimiksen også i 2050. Sokkeldirektoratet forventer en større nedgang i produksjonen på norsk sokkel fram mot 2050 enn det som legges til grunn i IPCCs 1,5-grads scenarier . For at klimamålene skal nås, må imidlertid utslippene ved den gjenværende produksjonen av olje og gass være nær null. I tillegg må utslippene ved bruken være nær null ved at CO2 fra forbrenning fanges og lagres permanent eller at naturgassen omgjøres til hydrogen med CO2-fangst og lagring. Norge er av landene med best forutsetninger for å lykkes med dette. Vi har produsert olje og gass med lave utslipp i lang tid og har alle forutsetningene for å lykkes med CO2-fangst- og lagring. Det er stor lagringskapasitet for CO2 på norsk sokkel, vi ligger nært store utslippskilder i Europa og vi har verdifull erfaring og kompetanse fra olje- og gassvirksomheten. En analyse utført av Rystad Energy for OG21 viser at selv i de mest ambisiøse energiomstillings-scenarioene vil Storbritannia og EU være avhengig av en betydelig import av energi fram mot 2050 og etter det, inkludert blått hydrogen og naturgass. Det vil også være behov for olje og gass i overskuelig framtid som råvare i den petrokjemiske industrien. Norsk gass vil også framover være konkurransedyktig på pris, ha lave utslipp med pålitelig leveranse. Dagens produksjonsprognose for norsk sokkel viser imidlertid en brattere nedgang enn den forventede etterspørselen fra Europa. Skal Norge klare å levere den energien Europa trenger framover og unngå energikrise, må vi derfor fortsette å lete og finne nye ressurser på norsk sokkel. Produksjon av olje, gass og hydrogen fra Norge vil i tillegg til CO2-lagring være en forutsetning for at EU og Storbritannia skal lykke med sin energiomstilling og nå klimamålene. En studie Rystad Energy har utført for Olje- og energidepartementet viser i tillegg at olje og gass fra Norge vil ha en positiv klimaeffekt i form av å erstatte kull, olje og gass produsert i andre land med høyere verdikjedeutslipp. Utvalget har etter Offshore Norges syn lagt for lite vekt på den samfunnsøkonomiske konsekvensen av stans i leting etter olje og gass i forhold til betydningen og rollen næringen vil ha i energiomstillingen som skal skje. I tillegg mangler det en analyse av hva bortfall av olje- og gassproduksjonen vil ha å si for verdiskaping og sysselsetting i Norge. Konsekvensen av redusert verdiskapning fra olje og gass som følge av redusert leting og betydningen for norsk BNP er heller ikke tilstrekkelig belyst. Kraft fra land som utslippsreduserende tiltak i petroleumssektorenFor petroleumsnæringen anbefaler utvalget som hovedregel å unngå kraft fra land som utslippsreduserende tiltak, og vurderer dette opp mot knappe kraftressurser og ønske om å prioritere formål som er forenlig med et lavutslippssamfunn. I desember 2023 er det planlagte prosjekter i Statnetts «driftsmessig forsvarlige kø» (DF-kø) som til sammen har søkt om 12 160 MW. At en tilknytning er driftsmessig forsvarlig betyr at det ikke er behov for tiltak i transmisjonsnettet for at den forespurte kapasiteten kan knyttes til nettet. Av totalt 12 160 MW utgjør elektrifisering i petroleumsnæringen kun 935 MW, dvs. under 8 prosent av kapasiteten i nettet som nå etterspørres fra ulike aktører. Øvrig industri står for 4149 MW og hydrogen/ammoniakk står for 4205 MW. De resterende søknadene tilhører datasentre, batteriproduksjon og nettselskaper. Det er en krevende øvelse å prioritere hvem som skal få tildelt kraft etter hva som er forenlig med et lavutslippssamfunn i 2050, særlig ettersom flere av aktørene som står i kø hos Statnett i dag har som formål å elektrifisere for å redusere utslipp eller bygge opp ny og grønn industri. Offshore Norge vil derfor anbefale at tildelingen av kraft skjer på et nøytralt grunnlag og basert på objektive kriterier, hvor det stilles strenge krav til modenhet i prosjektene og kostnadseffektivitet i forhold til å nå nasjonale klimamål. Dersom man skal følge anbefalingen fra utvalget for petroleumsnæringen om å unngå kraft fra land til elektrifisering, vil det medføre unødvendig store klimagassutslipp i lang tid framover. Elektrifisering med kraft fra land er det viktigste tiltaket for å få ned utslippene i petroleumssektoren på kort og mellomlang sikt. Petroleumsnæringen står for 25 % av Norges totale utslipp. Legger man til grunn stortingsflertallet og målet om å utvikle og ikke avvikle norsk olje- og gassnæring, er man avhengig av å få ned utslippene i denne næringen dersom Norge skal nå sine klimamål i 2030 og videre mot 2050. Til sammen vil elektrifiseringsprosjekter i olje- og gassindustrien utgjøre nærmere 20 % av utslippsreduksjonene som er nødvendige for å nå Norges klimamål i 2030. Det er allerede gitt tilsagn om kraft til 2/3 av elektrifiseringsprosjektene som skal bidra til å realisere målet om å halvere utslippene innen 2030, prosjekter som alene vil bidra til å kutte utslippene for petroleumssektoren med mellom 30-35 % i 2030. For å realisere Stortingets forventning om at utslippene fra petroleumssektoren skal halveres i 2030 og til nær null i 2050, vil det være nødvendig å gjennomføre ytterligere elektrifiseringsprosjekter. Norge må bidra i den europeiske energiomstillingen gjennom mer kraftproduksjonOffshore Norge er helt enig med utvalget i at energiomstillingen fra fossilt til fornybart er en forutsetning for lavutslippssamfunnet, og at omstillingen må skje så raskt som mulig. Kraftløtftet fra NHO og LO viser hvordan vi kan øke krafttilgangen i Norge for å nå våre klimamål, opprettholde konkurransedyktige strømpriser, og legge til rette for næringsvirksomhet og jobbskaping. Havvind vil være sentralt for å forsyne Norge og Europa med mer fornybar energi, og havvindnæringen har alle forutsetninger for å bli en stor og viktig industri i Norge. Verdens energisystemer skal gjennom store endringer de neste årene. En storstilt norsk satsing på havvind vil både bidra til industriutvikling og arbeidsplasser over hele landet, posisjonere norsk industri internasjonalt og styrke norsk kraftproduksjon. Rammevilkårene for havvind vil være helt avgjørende for om norsk sokkel skal bli et attraktivt havvindområde for utviklere og leverandører i konkurranse med andre land. Offshore Norge mener det må settes et nasjonalt produksjonsmål for 2035 samt etableres en nettløsning til havs, i tillegg til å sikre jevnlig tildeling av nye områder for havvind. Offshore Norge mener at:• Det må legges en plan for hvordan 30 GW havvind skal realiseres, inkludert et produksjonsmål for 2035.• Det må legges til rette for raskere åpningsprosesser i områder med lite potensial for konflikt, slik at disse kan åpnes tidligere. • Myndighetene må sikre nødvendig kompetanse- og saksbehandlingskapasitet hos relevante myndigheter for å øke tempoet i konsesjonsprosessene. • Det må legges til rette for hybride nettløsninger som hensyntar havvindselskapene, norske forbrukere og industri. • Myndighetene bør sørge for natur- og miljøundersøkelser, og ta en aktiv rolle når det kommer til forundersøkelser og kartlegging av natur for å sikre større forutsigbarhet for selskapene og raskere konsesjonsprosesser.• Det er nødvendig å legge til rette for kunnskapsinnhenting før åpning av nye områder, i utbyggings- og driftsfasen samt etter avslutning. Kunnskapen som bygges opp bør være åpen og lett tilgjengelig.• Det bør utformes tydelige rammeverk, ansvarsområder, standarder og søknadsprosesser for utbygging og drift av havvind i dialog med næringen tilpasset eksisterende internasjonale standarder og retningslinjer for å unngå norsk særregulering hvor mulig. Norge må sette seg mål for CCS og hydrogenSlutterklæringen fra klimatoppmøtet COP28 var tydelig på at verden er avhengig av å lykkes med CCS dersom klimamålene skal nås - både for å kunne kutte CO2 fra «hard-to-abate» sektorer, og for å fjerne CO2 fra atmosfæren. Norge er av landene som har best forutsetninger for å lykkes med CCS og produksjon av blått hydrogen. Vi har både lagringskapasitet for CO2 på norsk sokkel og kompetansen som skal til. For at norsk sokkel skal være et konkurransedyktig lagringssted for CO2 fra Norge og resten av Europa må det raskt bygges opp en storskala industri for CO2-håndtering i Norge. Vi mener at Norge må sørge for rammevilkår som vil gjøre det lønnsomt å realisere betydelig lagringskapasitet på norsk sokkel innen 2030. Videre må industrien sammen med norske myndigheter arbeide for at det kan produseres 1 million tonn blått hydrogen per år i Norge innen 2032, som økes til 2 millioner tonn fra 2035. Som en del av et klimapartnerskap mellom petroleumsbransjen og myndighetene bør det etableres et CO2-fond som virkemiddel for å både redusere utslipp i petroleumssektoren og skalere opp nye verdikjeder som CCS og blått hydrogen. Produksjonsavgift for olje og gass er ikke et hensiktsmessig klimapolitisk virkemiddelUtvalget skriver at man i strategien for sluttfasen av norsk petroleumsvirksomhet bør vurdere muligheten for en produksjonsavgift på olje og gass. Offshore Norge mener at Regjeringen argumenterer godt i forslaget til statsbudsjett for 2023 om hvorfor en omstillingsavgift /produksjonsavgift ikke er en hensiktsmessig avgift, jf. st.prop. 1LS kapittel 17: ""… en omstillingsavgift per produserte enhet vil være et lite effektivt og et lite treffsikkert virkemiddel for å redusere utslippene fra norsk petroleumsproduksjon, og avgiften vil kun kunne bidra til reduserte utslipp gjennom insentiver til lavere produksjon."" … "" Innføring av en ny produksjonsavgift på olje og/eller gass vil kunne bidra til at samfunnsøkonomisk lønnsomme investeringer ikke realiseres. En produksjonsavgift vil også kunne føre til at felt stenges ned på et tidligere tidspunkt enn de burde ut fra en samfunnsøkonomisk vurdering. Samlet vil derfor en produksjonsavgift bidra til å redusere verdiskapingen på norsk sokkel. Eventuelt forkortet levetid som følge av avgiften kan også føre til at investeringer i utslippsreduserende tiltak blir mindre lønnsomme."" En produksjonsavgift vil kunne svekke norsk sokkels konkurransekraft, i tillegg til at det bryter med forurenser betaler-prinsippet. Forurenser betaler-prinsippet er godt forankret i og bærende i global klimapolitikk. Petroleumsnæringen stiller seg fullt bak dette prinsippet - både gjennom eksisterende CO2-avgift og deltakelse i EUs kvotesystem (EU ETS). Reduksjon i produksjon av olje og gass må være styrt av reduksjon i etterspørselen. Å innføre ytterligere avgifter knyttet til produksjon vil etter Offshore Norges syn være uheldig - både for arbeidet med å redusere utslippene på norsk sokkel og oppbyggingen av de nye næringene som vil bidra til energiomstillingen. Offshore Norge bidrar gjerne med ytterligere informasjon om ønskelig. Vennlig hilsen,Benedicte SolaasDirektør klima og miljø +47 952 51 678 https://www.offshorenorge.no (FOR FOTNOTER SE VEDLEGG)",16.01.2024,Aksjeselskap
Olav Øy,"  Høring - NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Eg har, som eigar av ein 400 ha storskogeigedom, i mange år vore opptatt av skogbruket si rolle i klimapolitikken. Skogbruket har fått god omtale i tidlegare rapportar som Klimakur 2020 og Klimakur 2030 utan at rammevilkåra i skogbruket har endra seg vesentleg. I denne rapporten er det få konkrete forslag, men mange formuleringar som det bør arbeidast vidare med som: «det må være en bred tilnærming til virkemiddelbruk hvor juridiske, økonomiske og pedagogiske virkemidler benyttes.» For skogbruket sin del ønskjer eg fleire konkrete forslag til økonomiske verkemiddel slik som insentivsystem, som er utgreidd i regi av det tyske miljødirektorartet [i] I det engelskpråklege samandraget på s. 23 står det: «The incentive system to be developed for climate protection and biodiversity services should be designed to combine measures for stock building and biodiversity conservation with the intensity of timber harvesting (integrative approach). Corresponding climate protection and biodiversity target marks are then measured in such a way that they entail a partial loss of benefits in timber sales. The financial incentive for forest enterprises should be sufficiently high so that the remuneration can compensate for expected lower revenues and additional expenses of the forest owners» Tanken med å koordinere miljø- og klimapolitikk for skogbruket med innføring av eit insentivsystem for den einskilde skogeigar, vonar eg vil inspirere både til å stelle skogen på ein klimatilpassa måte og å utsetje avverkinga i bestand til eit optimalt tidspunkt for karbonlagring. Med helsing Olav Øy skogeigar. [i] Umweltbundesamt 35/2022: Entwicklung eines finanziellen Anreizsystems für zusätzliche Klimaschutz- und Biodiversitätsleistungen im Wald",29.01.2024,Enkeltpersonforetak
Opplysningskontoret for Egg og Kjøtt (OEK/MatPrat),"Innspill Klimautvalget 2050 En omstilling for å oppnå lavutslippssamfunn og for å være bedre rustet for konsekvensene av klimaendringene er viktig og nødvendig. Vi i Opplysningskontoret for egg og kjøtt (OEK/MatPrat) takker for muligheten til å komme med innspill til rapporten Klimautvalget 2050. Våre innspill tar utgangspunkt i seksjonen om jordbruket og omhandler det som er relevant for det norske matsystemet. Punktvis sammendrag av vårt innspill: Helhetlig tilnærming som hensyntar både ressursgrunnlag og ernæringsmessige behov Det nasjonale matsystemet må som forutsetning sikre tilgang til matvarer som i størst mulig grad dekker ernæringsmessige behov i befolkningen og med utgangspunkt i det naturgitte norske ressursgrunnlaget. Man kan derfor ikke gi råd om redusert inntak av kjøtt med bakgrunn i mer bærekraftig eller klimavennlig matproduksjon, uten å vite at det er mulig å kompensere for de næringsstoffene som faller vekk gjennom råvarer som kan produseres i Norge, men ikke lenger blir det. Man kan heller ikke øke produksjonen av grønt uten å vite om norske forbrukere faktisk vil spise mer av de grønnsakene og kornslagene som kan dyrkes mer av i Norge. I begge tilfellene risikerer vi å ende opp med økt import av mat fra mer klimasårbare land. Vi trenger modellbaserte analyser av hvilke råvarer og næringsstoffer som vi kan få ut av det norske ressursgrunnlaget. Vi må tenke helhetlig og systembasert fremfor å sette matvarer opp mot hverandre. Ja, animalske produkter har generelt et høyere klimagassutslipp enn plantebaserte råvarer. Men de er også uvurderlige når det gjelder å omsette norske ressurser til menneskeføde gjennom produkter med høy næringstetthet og høy ernæringsmessig verdi. De er dermed helt avgjørende for norsk selvforsyning. Når det gjelder klimaavtrykket av maten vår, er det viktig med en helhetlig tilnærming, som både ser sammenhenger mellom norsk naturgrunnlag og hvilke næringsstoffer norske matvarer tilfører, og som identifiserer eventuelle målkonflikter når det gjelder bærekraft. Å redusere produksjonen av kjøtt kan potensielt føre til lavere utslipp av klimagasser. Det kan imidlertid stå i veien for ønsket måloppnåelse når det gjelder andre faktorer som er viktige for et bærekraftig matsystem, som opprettholdelse av åpne naturområder og gras-dominerte økosystemer, landbruk over hele landet, norsk selvforsyningsgrad, tilstrekkelig inntak av næringsstoffer i forhold til kaloriinntak (særlig for sårbare grupper i befolkningen, eks. eldre, barn og kvinner i fertil alder), samt økonomisk bærekraft. Oppfordring om å inkludere GWP* På s. 37 i rapporten omtales ulike vektfaktorer for klimagasser. GWP* er en mye omtalt vektfaktor og burde også trekkes inn i denne rapporten da den er høyst relevant for å oppnå en mer reell og korrekt beregning av kortlivede klimagasser, som metan, over et lengre tidsperspektiv (som klimautvalget 2050 jo er ment for) (Haarsaker, 2019). GWP* tar som utgangspunkt at en varig endring i utslippene av kortvarige klimadrivere resulterer i en temperaturrespons som ligner på effekten av en engangs endring i utslippene av langvarige klimagasser, som vanligvis er CO2. Dette gjør GWP* til en mer presis vektfaktor enn eksempelvis GWP100, for å forstå hvilke temperaturforandringer som oppstår som følge av utslipp av kortvarige klimadrivere, som for eksempel metan. Derfor egner GWP* seg bedre for analyser som tar sikte på å vurdere temperaturendringer opp mot satte mål. Med GWP* kan vi mer nøyaktig beregne CO2-ekvivalente utslipp for kortvarige klimadrivere, forutsatt at vi kjenner størrelsen på utslippsendringen. Dersom utslippene av metan eller andre kortvarige klimadrivere reduseres med omtrent -0,3 % årlig, vil ikke utslippene bidrar til ytterligere oppvarming av planeten. GWP* tar dessuten høyde for at CO2-ekvivalente utslipp kan være negative, noe som indikerer at reduksjonene fører til en reell nedkjøling. For å gi et perspektiv på dette, betyr en reduksjon på 1 kg per år i metanutslippene en negativ CO2-ekvivalent utslippsverdi på 2100 kg i løpet av ett år. Dette betyr at for hvert tonn metan som kuttes årlig og varig, tilsvarer det en enkelt reduksjon på 2100 tonn CO2-ekvivalenter. Fossile og biologiske utslipp kan ikke sidestilles For å oppnå ønsket effekt av klimatiltakene er det avgjørende at man skiller mellom biologiske og fossile utslipp. Vi advarer mot å fremstille det som et alternativ, at man ved å redusere biologiske utslipp fra jordbruk og matproduksjon, kan skape rom for vedvarende fossile utslipp fra petroleumssektoren. E.g.: Petroleumssektoren og jordbrukssektoren vil sannsynligvis være de to største utslippssektorene i Norge i 2050. Utviklingen i disse to sektorene vil i stor grad påvirke rommet for utslipp fra andre sektorer og hverandre. Mindre utslippsreduksjoner ett sted, betyr større utslippsreduksjoner et annet sted (s. 273 i Klimautvalget 2050). Karbonsyklusen er en naturlig prosess som spiller en avgjørende rolle i å opprettholde balansen i jordens økosystemer og det globale klimasystemet. Syklusen innebærer kontinuerlig bevegelse av karbon gjennom både levende og ikke-levende reservoarer; atmosfæren, havene, landjorden og levende organismer. Å forstå karbonsyklusen er essensielt for å forstå balansen i naturen og for hvordan menneskelige aktiviteter påvirker miljøet og klimaet vårt. Karbonsyklusen er et komplekst samspill mellom fysiske, kjemiske og biologiske prosesser som regulerer konsentrasjonen av karbondioksid (CO2) i atmosfæren. Denne syklusen kan deles inn i flere hovedkomponenter: Biologiske utslipp omfatter frigjøringen av drivhusgasser som stammer fra biologiske kilder. Disse kildene er en del av jordens naturlige karbonkretsløp og involverer prosesser som fotosyntese, respirasjon og nedbrytning. Planter, trær, dyr og mikrober er ansvarlige for å omsette karbon, i form av eks. karbondioksid (CO2), metan (CH4) og karbohydrater gjennom sin metabolske aktivitet. Fossile utslipp er en direkte konsekvens av menneskelig aktivitet, hovedsakelig utvinning, raffinering og forbrenning av fossile brensler som kull, olje og naturgass. Disse brenslene har blitt dannet over millioner av år fra eldgammelt organisk materiale, og når de brennes, frigjøres store mengder karbon som har vært lagret lenge, noe som bidrar til en forsterket drivhuseffekt og en sterk ubalanse i karbonkretsløpet. Må legge helhetlige utslippsanalyser til grunn for biologiske utslipp Når man skal predikere og beregne effekten av et klimatiltak må en helhetlig utslippsanalyse ligge til grunn. Dette er særs viktig når det gjelder biologiske utslipp. Ved kutt i fossile utslipp, vil de karbonrike forbindelsene man unnlater å forbruke, beholdes i reservoarene under bakken, og således også utslippene. Ved kutt i biologiske utslipp er det ikke like enkelt. Det er fordi de kjemiske forbindelsene man unngår å bryte ned, som i motsetning til de fossile forbindelsene lagret flere tusen meter under bakken, er lagret på langt mer ustabilt vis i planter, dyr, jord og mikrober. Reduserer man utslippene fra et ledd, vil de med høy sannsynlighet til en viss grad lekke ut et annet sted. Dette er særlig viktig for jordbruket, der majoriteten (ca 80-90 %) av utslippene er biologiske og således faktorer i svært komplekst system. Karbonet som utgjør en komponent i metanet som dannes i vomma hos drøvtyggere under fordøyelsesprosessen, kommer i stor grad fra gras og plantemateriale. Gras, halm og annet plantemateriale som ikke blir spist av storfe gjennomgår regelmessig forråtnelse og nedbrytning til bl.a. metan. Dermed blir det resulterende utslippskuttet i klimagasser av å fjerne storfe, langt mindre enn det ser ut til på papiret (White, 2017). Beregninger for kjøttkutt er beheftet med betydelige svakheter og mangler Når det gjelder reduksjon av klimagasser som følge av kjøttkutt er det svakheter i de forelagte beregningene som må hensyntas. 1) Man har ikke tatt hensyn til (lagt til) utslipp fra maten som kjøttet vil erstattes med (produksjon, transport og prosessering). 2) Man har ikke lagt til utslipp fra kunstgjødsel som må kompensere for tapt produksjon av naturgjødsel (en stor andel av både fosfat og nitrogen kommer fra husdyrgjødsel). 3) Man har ikke lagt til utslipp fra biprodukter av plantebasert matproduksjon som nå brukes som husdyrfôr. Ifølge forskere ved FNs mat- og landbruksorganisasjon (FAO) er rundt 86 % av fôringrediensene som husdyr inntar, ikke egnet for humant konsum (Mottet, 2017). Ved en reduksjon av antallet husdyr vil disse fôrråvarene sannsynligvis ikke bli nyttet i verdikjeden for matproduksjon, og dermed heller blir brutt ned og således avgi utslipp som må legges til i regnstykket når man kalkulerer potensiell utslippsreduksjon ved kjøttkutt (White, 2017). IPCC har egne beregningsfaktorer for dette (Intergovernmental Panel on Climate Change tier II emissions factors). I rapporten Klimautvalget 2050 står følgende: Analysen viser at i 2050 vil jordbruket kunne stå for om lag tre fjerdedeler av de gjenværende utslippene (s. 54). – Tatt i betraktning at utslippene fra jordbruket er biologiske utslipp, skulle det bare mangle at majoriteten av de gjenværende utslippene i 2050 stammer fra jordbruk og matproduksjon. Skal vi bremse klimaendringene må målet primært være å kutte de fossile utslippene. Et slikt skille mellom biologiske og fossile utslipp er ikke kontroversielt, men snarere logisk. Eksempelvis har New Zealand satt egne mål for metan av biologisk og fossilt opphav (Ministry for the Environment, New Zealand). De skal redusere utslippene av biologisk metan med henholdsvis 10 og 24-47 % innen 2030 og 2050, og nå nette-null nivå på fossilt metan innen 2050. Økosystem-tjenester fra beitende dyr Gras- og beitearealer er viktige økosystemer, både med tanke på biomangfold som beskrevet i rapporten, og av hensynet til klima. Gress-systemer er dekket med et lag av fotosyntetiserende planter som sikrer karbonlagring i bakken og i tillegg absorberer karbon fra atmosfæren og overfører det til jordlaget gjennom plantenes røtter. Det er anslått at gress-baserte systemer har opptil 30 % av verdens karbonreservoar bundet i sin jord. Beitende dyr som storfe og sau, er avgjørende for å opprettholde slike økosystemer. Uten dem vil systemene gro igjen med tettere vegetasjon som er langt mer sårbare, f.eks ved skogbrann, enn dagens gress-baserte systemer. Dermed anses gressområder ofte som et tryggere alternativ med tanke på lagring av karbon i bakken over tid og de fungerer som et mer stabilt karbonlager enn områder med tett vegetasjon/skog (Dass et al. 2018). I tillegg til å hindre gjengroing, representerer drøvtyggerne en nøkkelart i form av økologisk funksjonalitet, gjennom deres beiteaktivitet som stimulerer rot-aktivitet i plantene, sprer frø fra planter og resirkulerer verdifulle næringsstoffer gjennom sin gjødsel. De gjør jobben som ville beitedyr tidligere utførte. Derfor har det blitt argumentert for å etablere en baseline med utslipp fra beitende husdyr, som må regnes som en del av økosystemet og således ikke som antropogene utslipp (Pardo 2023, Serrano-Zulueta 2023). Opprettholdelse av nasjonal matproduksjon må ligge til grunn I Norge er utslippene for rødt kjøtt relativt lave per produserte enhet, sammenlignet med globale data (Inderhaug 2023), og det pågår mye arbeid for å redusere utslippene ytterligere, mellom blant annet Landbrukets klimaavtale med regjeringen (skal oppdateres i 2024). FN anser det som realistisk at man skal kunne redusere utslippene fra drøvtyggere med 25 % innen 2030. De fraråder en klimastrategi som reduserer matproduksjonen regionalt. Det kan sette matsikkerheten i fare. Det er videre en politisk villet satsning å øke den nasjonale selvforsyningsgraden i Norge (Hurdalsplattformen, 2021). Vi må sikre oss at vi ikke ender opp med å importere mer mat fra mer klimasårbare land, da det vil bidra til å belaste disse områdene ytterligere. Norge skal bidra til å bremse klimaendringene, men vi må samtidig tilpasse oss fremtidige endringer. Konsekvensene som klimaendringene kan få på de globale matsystemene bør ikke undervurderes, og rapporten bør tydeliggjøre at mangfoldet og forsyningskjedene i det norske matsystemet må sikres. I rapporten står følgende: Utslipp av metan fra drøvtyggere kan reduseres noe for eksempel gjennom endret fôr og avl, men kan ikke fjernes eller reduseres betydelig uten at antall dyr reduseres (s. 52). Vi oppfordrer til å ha tillitt til at jordbrukssektoren kan redusere utslippene i produksjonen, og mener at målene bør ligge nettopp der, på reduksjon av utslipp i produksjonen, snarere enn en automatikk i at redusert produksjon er nødvendig for nå målene om utslippskutt. I rapporten henvises det også til Miljødirektoratet og analysene i rapporten Klimakur når det gjelder effekten av kostholdsendringer. Her må vi påpeke at disse analysene har store svakheter som tidligere har blitt påpekt, men som ikke har blitt hensyntatt. Klimakur har ikke beregnet positive klimagevinster som følge av avlsmessig fremgang, bruk av metanhemmere i fôr, økt grovfôr-kvalitet eller bedre kontroll på produksjonen på den enkelte gård. Det vil være mulig å redusere utslippene ved å ta i bruk kunnskap, teknologi og nye produksjonsformer slik at klimabelastningen per kilo produsert kjøtt kan reduseres ytterligere. Videre har man ikke lagt til økte utslipp fra maten som vil måtte komme til å erstatte norsk animalsk produksjon. Skal man anbefale store, strukturelle endringer i matsystemet er det viktig at tallgrunnlaget er rett, metodebruket transparent og korrekt, og at man har foretatt en grundig konsekvensutredning. En slik helhetlig analyse mangler for norske forhold. Videre har en gjennomgang av Klimakur konkludert med at kostholdstiltaket sannsynligvis vil medføre at opp mot 3 millioner dekar jord vil gå ut av produksjon og et markant fall i norsk selvforsyningsgrad (Asheim et al, 2020). Det norske ressursgrunnlaget. I rapporten står følgende: Produksjonen av melk og storfekjøtt bør først og fremst reduseres i de områdene av landet der det er gode forhold for å produsere korn og grønnsaker, men det bør stimuleres til produksjon av matplanter overalt der vekstbetingelsene tillater det Videre bør matproduksjon i større grad innrettes etter lokale forutsetninger slik at det primært dyrkes matplanter der det er mulig, mens drøvtyggerproduksjonene skjer der det ikke finnes alternativer til grasproduksjon. (s. 150). Norge bør legge opp til å produsere så mye vegetabiler som mulig i forhold til ressurs- og klimaforutsetninger og marked. Hva man legger opp til å dyrke hvor, på de ulike jordbruksarealene, vil imidlertid ha begrenset effekt på selvforsyningsgraden sammenlignet med variasjonen i værrelaterte forhold. Kornårene 2022 og 2023 illustrerer dette godt, der vi i 2022 fikk en norskandel på rundt 80 %, mens den i 2023 endte opp på ca 20 % grunnet tørr forsommer og flom på sensommeren. Med forsterkede effekter av klimaendringene vil risikoen for slike værhendelser øke (Bardalen 2022), og vi risikerer at frekvensen av år der mye av kornet ikke oppnår matkornkvalitet, øker. Husdyra er da en viktig buffer og en viktig brikke for at vi skal kunne opprettholde landbruksaktivitet over hele landet. En økning i grønnsaksproduksjon er mulig, da først og fremst på rotgrønnsaker som potet, kålrot etc. Det forutsetter imidlertid at markedet omsetter og spiser mer av disse råvarene. Det er imidlertid ingen motsetning mellom å øke produksjonen av vegetabiler og opprettholde husdyrproduksjonen, snarere tvert imot. En slik strategi vil være god får å både oppnå høyere selvforsyningsgrad, gjøre oss mer robuste i møtet med konsekvensene av klimaendringene, og sørge for at maten nordmenn spiser har lavest mulig utslipp, skjer under gode rammer for bærekraft for øvrig, samt med god velferd for husdyra. Norge er blant landene i verden med lavest selvforsyning og lavest prosentandel av landarealene som er nyttbar som matjord (3 %). Store deler av arealene våre er beitemark (45 %) og kan kun utnyttes av drøvtyggere. Videre er mye av matjordarealene kun nyttbar for fôrkorn og gras. Landet vårt er dermed godt egnet for husdyrproduksjon. Det nordiske klimaet, variert topografi og begrenset tilgang til landbruksarealer gir Norge et særegent sett med utfordringer og muligheter når det gjelder matproduksjon. Irland og New Zealand deler lignende geografiske og klimatiske forhold. Det reflekteres i husdyrproduksjonen i disse landene. Irland og New Zealand har henholdsvis ca 1,5 og 2 kuer per innbygger (Norge har til sammenligning ca 0,3 kuer per innbygger). Ser man på utslipp i disse landene, utgjør jordbruksutslippene 38,9 og 50,4 % av de totale klimagassutslippene i henholdsvis Irland og New Zealand. Ser man til andre land som er sammenlignbare med Norge i forhold til klima og ressursgrunnlag, ligger jordbrukets andel av de totale klimagassutslippene i Finland på 13,9 %, i Island 23,3 %, i Sverige 15,9 % og i Sveits på 14,7 %. I Norge er andelen 9,4 %. Kombinasjonen av utfordrende forhold for matproduksjon, relativt lave utslipp fra norsk matproduksjon totalt og per produserte enhet, samt lav selvforsyningsgrad, bør tas med i betraktning når ambisjonen legges og strategier for fremtidige kutt i klimagasser utarbeides. FAO er tydelige på at kjøttproduksjon er en viktig brikke i verdens matsystem. FAO legger vekt på behovet for ressurs­effektive praksiser innen kjøttproduksjon (FAO, 2023). Dette inkluderer effektiv bruk av land, vann og fôr for å redusere den miljømessige påvirkningen av kjøttproduksjon. Bærekraftige intensiveringsmetoder, som forbedret dyre­genetikk, fôreffektivitet og avfallsbehandling, blir fremmet.  Øvrige kommentarer Karbonprising er nevnt som et virkemiddel. For å sikre at viktige bærebjelker i matsystemet og samfunnet ikke forsvinner, bør også nytteverdi telle inn i regnskapet. Vi må sikre at vi produserer næringstett mat fremfor tomme kalorier. Videre må man sikre at en slik karbonprising ikke fører til at matjordarealer går ut av drift, eller at det oppstår målkonflikter med tanke på et aktivt landbruk over hele landet, beredskap eller selvforsyningsgrad. Å redusere utslippene fra matproduksjon og jordbrukssektoren blir en viktig oppgave for landbruket i årene fremover. Men det vil være avgjørende at utslippene tas på produksjonsnivå for å oppnå ønsket effekt. Å redusere utslipp via matskifter hos forbrukere er sårbart og uforutsigbart. Man vil ha få muligheter til å sikre at kjøttet som velges bort er det mest utslippstunge og minst bærekraftige (høy variasjon i utslipp per kg kjøtt mellom ulike produksjoner). Man vil videre ha få muligheter til å sikre at vi samtidig klarer å ivareta norsk matproduksjon på en god måte. For å oppnå ønsket effekt, minimere målkonflikter og sikre helhetlig bærekraft er det dermed viktig at hovedfokuset når det gjelder reduksjon av utslipp fra kjøtt, ligger på produksjonen og ikke forbruket. Norsk drøvtyggerproduksjon er forbundet med relativt lave utslipp. Som figur 7.1 i rapporten viser, er det stor variasjon i utslippet når man ser på utslipp per 100 gram råvare. Det som er interessant er at variasjonen er vel så høy innenfor hver råvaregruppe som på tvers av råvarer. På storfekjøtt varierer utslippene per 100 gram protein fra ca 4 til 30 kg CO2. Det meste av kjøttet som omsettes og spises i Norge er fra kombidrift (melk og kjøttproduksjon av samme dyr), og i snitt er utslippene per 100 g protein 8,6 kg CO2 per 100 gram protein. Matprat - Opplysningskontoret for egg og kjøtt (OEK) finansieres av norske bønder, med det formål å sikre avsetning og øke verdiskapning av norskprodusert egg og kjøtt. Dette gjøre gjennom å spre matglede og mat-kompetanse, samt bygge kunnskap om råvarene, deres effekt på helsa og miljøet og hvordan de er produsert, samt skape matglede rundt råvarene. OEK har et sterkt fagmiljø og jobber faktabasert med den informasjonen som gis om råvarene og hvordan disse produseres. Få aktører jobber for å få frem nyanser på vegne av husdyrprodusentene i dagens debatt rundt klima og bærekraft, i tillegg til ernæring og helse. Vi anser oss derfor som en viktig stemme i samfunnsdebatten og en god plattform for å spre kunnskapsbasert informasjon om egg og kjøtt i et ernæringsperspektiv og om norsk husdyrproduksjon og bærekraft til befolkningen. I rapporten står følgende: Forbrukernes atferd påvirkes også langs andre kanaler. Informative virkemidler kan, særlig i kombinasjon med andre virkemidler, være nyttige for at forbrukeren skal foreta mer klimavennlige matvalg. Merking av matvarer og kostholdsråd kan være nyttig. Informasjon fra offentlige myndigheter via ulike opplysningskontorer for matvarer bør ikke oppmuntre til konsum av matvarer med høye klimagassutslipp (s. 152). Dette fremstår som lite faglig begrunnet og svært unyansert. Husdyrproduksjon er viktig for norsk landbruk, selvforsyning og utnyttelsen av norske ressurser. De animalske råvarene produsert av norske bønder er i verdensklasse når det gjelder kvalitet, bærekraft og dyrevelferd. Vi stiller spørsmålstegn ved at det foreslås begrensninger på bøndene muligheter til å markedsføre og fremsnakke sin produksjon på en saklig og kunnskapsbasert måte gjennom sitt opplysningskontor (OEK). Referanser: Asheim, L. J., Bakken, A. K., Mittenzwei, K., Pettersen, I., & Prestegard, S. S. (2020). Konsekvenser av redusert kjøttforbruk: Scenarioanalyser med vekt på endringer i selvforsyning. NIBIO. Bardalen, A., Pettersen I., et al. (2022). Klimaendring utfordrer det norske matsystemet. Kunnskapsgrunnlag for vurdering av klimarisiko i verdikjeder med matsystemet som case. NIBIO, rapport 8: 110. FAO (2023). Pathways towards lower emissions: A global assessment of the greenhouse gas emissions and mitigation options from livestock agrifood systems. Haarsaker, V. (2019). Metan – ny metodikk for en kortlevd klimagass. AgriAnalyse. Hurdalsplattformen, for en regjering utgått fra Arbeiderpartiet og Senterpartiet 2021-2025. Publisert 14.10.2021. Inderhaug, M. (2023). Nye kostråd er basert på feil grunnlag. Forskersonen, publisert 19.06.2023 Ministry for the Environment, New Zealand (updated 19.12.24, read 22.01.24). https://environment.govt.nz/what-government-is-doing/areas-of-work/climate-change/emissions-reduction-targets/greenhouse-gas-emissions-targets-and-reporting/ Mottet, A., de Hann, C., Falcucci, A., Tempio, G., Opio, C., Gerber, P. (2017). Livestock: On our plates or eating at our table? A new analysis of the feed/food debate. Global Food security; vol 14, p.1-8. Pardo, G., Casas, R., del Prado, A. et al. Carbon footprint of transhumant sheep farms: accounting for natural baseline emissions in Mediterranean systems. Int J Life Cycle Assess (2023). https://doi.org/10.1007/s11367-023-02135-3 Serrano-Zulueta, R., Pardo, G., et al. (2023). Herbivory baseline estimates in Spanish Protected Areas, and environmental implications. Landscape Ecology, Vol 38, p.3713-3729. White, R.R., Hall, M.B. (2017). Nutritional and greenhouse gas impacts of removing animals from US agriculture. PNAS, 114:48,",01.02.2024,Markedsføring
Osloregionen interkommunalt politisk råd,"Innledning Osloregionen interkommunalt politisk råd (IPR) takker for invitasjonen til å gi innspill til Klimautvalgets NOU 2023: 25 Omstilling til lavutslipp – Veivalg for klimapolitikken mot 2050. Høringssvaret som avgis er behandlet i styremøte i Osloregionen IPR den 16. februar 2024. Osloregionen IPR er et strategisk samarbeid som består av 65 kommuner inkludert Oslo kommune. Osloregionen jobber for at hovedstadsregionen skal være en bærekraftig og internasjonalt konkurransedyktig region. Osloregionens innsatsområder er følgende: Osloregionen IPR ønsker å gi høringsinnspill på deler av utredningen som er mest relevant for kommunene og for Osloregionen som interkommunalt politisk råd. Dette er kapitler i utredningens del I, del II og del IV. Høringssvaret er knyttet til Osloregionens innsatsområder, nevnt over. Osloregionens høringssvar til NTP 2025-2036 (juni 2023), Klimautvalgets midtveisrapport (september 2022), Kraftkommisjonen (april 2023) og Strømnettutvalget (september 2022) er også relevante som underlag. Vi viser også til Samordnet areal- og transportstrategi for Osloregionen og Osloregionens Næringspolitiske posisjonsnotat. Overordnete momenter fra Osloregionen IPR og innspill til utredningens del IV - Organisering for klimaomstilling Osloregionen støtter Klimautvalget i at all politikk må ta utgangspunkt i at Norge skal være et lavutslippssamfunn innen 2050 og mener at utredningen har gode forslag til hvordan storsamfunnet skal klare å endre prioriteringene som fører oss til et lavutslippssamfunn i 2050 med velfungerende økosystemer. Osloregionen mener at Klimautvalgets anbefalinger bør være viktige føringer for politikkutforming framover dersom vi skal lykkes med omstillingen. Osloregionen mener at det må legges til rette for at innbyggerne kan bidra og være deltakere i omstillingsprosessene dersom vi skal lykkes med å gjennomføre klimatiltak. Dette krever at innbyggerne gis muligheter til å kunne delta. Dette må vektlegges i statlige, regionale og kommunale myndigheters arbeid. Klimatiltak må innrettes slik at de ikke bidrar til å øke sosiale ulikheter. Klimautvalget mener at kommunene må ha en tydelig klimarolle og mener at kommunene må ha et tydelig ansvar for å bidra i omstillingen til et lavutslippssamfunn. Osloregionen støtter dette, men vil påpeke at det forutsetter hjemler, rammeverk/virkemidler og ressurser til å kunne ta den rollen. Osloregionen mener staten må gi tydelige føringer og tilrettelegge gode styringsverktøy på klima og natur i tråd med målene for 2050. Dette må følges opp med virkemidler både i form av lovverk, reguleringer og ressurser til gjennomføring. Osloregionen ønsker å trekke fram disse hovedanbefalingene fra Klimautvalget som spesielt viktige for å lykkes med omstillingen: Osloregionen støtter at Klimautvalgets anbefalinger om at omstilling til lavutslippssamfunnet må inn som bindende premiss for alle sentrale styrings- og politikkdokumenter og finansieringsordninger som f.eks. de årlige budsjettdokumentene, Nasjonal transportplan og Perspektivmeldingen. Det må gis tydelige og samsvarende forventninger til kommuner og fylkeskommuner om at de skal legge omstilling til et lavutslippssamfunn til grunn for sin planlegging og virksomhet. Osloregionen understreker at det samme må gjelde for alle statlige etater i etatsstyring og tildelingsbrev. Dette må inkludere direkte og indirekte klimagassutslipp og å ivareta karbonlagring gjennom å begrense arealbruksendringer. Like og forutsigbare rammer og forventninger er viktig for å sikre at offentlige aktører samarbeider og trekker i samme retning på tvers av forvaltningsnivå og sektorer. Det bør gjennomføres en «klimavask» av relevante lover for å sikre at hensynet til klimaomstilling og natur er tilstrekkelig rettslig sikret. Dette inkluderer å endre regelverk for å fjerne barrierer mot løsninger som er viktige i et lavutslippssamfunn. Det må sikres at alle større tiltak må utredes og sannsynliggjøres at tiltaket bidrar til en omstilling til lavutslippssamfunnet. Dette bør kunne tas inn i veiledning til konsekvensutredningsforskriften og utredningsinstruksen. Osloregionen støtter at nasjonale myndigheter stiller klare rammer (forventninger og krav) for kommunenes ansvar i arealpolitikken, men det må ikke føre til at kommunene mister selvråderetten over lokal arealpolitikk. Osloregionen stiller seg positive til et klimalovverk og at natur og klima brukes som styringsverktøy, men gjennomføringen krever midler og ressurser. Det er derfor avgjørende med forutsigbare og langvarige støtteordninger. Klimasats har vært en viktig ordning for klima-prosjekter. Osloregionen mener at Klimasats-ordningen må videreføres. Det må utvikles og tilgjengeliggjøres verktøy og systemer for kommunene. Dette bør tilgjengeliggjøres nasjonalt/regionalt og ikke bli en tjeneste som hver kommune selv må anskaffe og finansiere. Osloregionen oppfordrer også til inkludering av kommunene i prosessene for utvikling av verktøy og rammeverk, da mange allerede har gjort betydelige innsatser og har kompetanse på å begrense utslipp og naturinngrep. Osloregionen mener det må satses på kompetanseheving og opplæring i alle sektorer i det offentlige for å oppnå klimamålene innen 2050. Det er positivt at utvalget foreslår en presisering gjennom lov (plan- og bygningsloven), som vil gi kommunene en hjemmel til å stille krav i planverket. Det er bl.a. behov for hvordan kommunene skal håndtere/vurdere arealer i kommunal planlegging til fornybar energi i fremtiden (f.eks. vindkraft og solenergi). Momenter om klimaomstillingen for kommunene i areal- og transportplanlegging og byutvikling (relevant for utredningens kapittel 6 og kapittel 8) Osloregionen mener det må gjøres viktige grep for å sikre at areal- og transportplanlegging og by- og tettstedsutvikling reduserer utslipp fra veitrafikk, samt bidra til reduserte arealbruksendringer: Momenter til kapittel 9 Økonomisk aktivitet, velferd og sirkularitet Osloregionen støtter utvalget om å redusere forbruk, både av energi, materialer og gå over til fornybar energi og nullutlippsløsninger så raskt som mulig. I tillegg til hva privat og offentlig sektor skal bidra med av endring, er det også viktig at innbyggere er involvert og ser sitt bidrag i sammenheng til myndighetenes arbeid for å få ned klimautslippene. Osloregionen foreslår flere virkemidler som kan støtte opp om mer økonomisk aktivitet, velferd og sirkularitet: Momenter til kapittel 10 Innovasjon, omstilling og næringsstruktur Norsk næringsliv har stor evne til innovasjon og omstilling i møte med klimautfordringene. Næringslivet i Osloregionen er godt posisjonert til å lede an i det grønne skiftet og til å utvikle nye industrinæringer med eksportpotensial, med sterke miljøer innenfor grønne næringer. Kombinasjonen av sterke industrimiljøer, sterke kunnskaps- og FoU-miljøer, høyt utdannet arbeidsstyrke og koplinger til tilsvarende miljøer andre steder i Norge og internasjonalt, betyr at næringslivet i regionen har gode forutsetninger for å være med å skape nye lønnsomme produkter og tjenester i et lavutslippssamfunn. Osloregionen støtter utvalget om en ambisiøs og troverdig klimapolitikk, som reduserer usikkerhet og gir private aktører forutsigbarhet og insentiver til klimavennlige og lønnsomme investeringer. Dette er avgjørende for å sikre innovasjon og omstilling. Osloregionen støtter at offentlige myndigheter bør ha større oppmerksomhet om å skape en mer effektiv planlegging og gjennomføring av offentlige investeringsprosjekter hvor klimahensyn er integrert, slik at omstillingen til et lavutslippssamfunn ikke blir mer krevende enn nødvendig. Osloregionen støtter videre at klimapolitikk og næringspolitikk må trekke i samme retning og at statlig støtte til teknologiutvikling er utløsende og ikke kommer i stedet for private midler. Osloregionen vil avslutningsvis peke på behovet for kompetanse for å møte behovet for omstilling og innovasjon på vei mot lavutslippssamfunnet. Her vil vi fremheve følgende punkter:",20.02.2024,Forening
Overhalla kommune,Vedtak i sak 85/2023 i Overhalla kommunestyre 12.12.2023: Overhalla kommunestyre tar klimautvalgets rapport til orientering. Utvalget har etter kommunens syn levert en faglig solid og spennende rapport med en rekke anbefalinger til tunge og helhetlige grep som samlet sett viser mulige veier mot lavutslipp innen 2050. Slik sett har utvalget tatt Norges klimamål for 2050 på alvor og i tråd med mandatet.,13.12.2023,Kommune
Person som ikke har oppgitt navn (045216),Jeg sier nei til dette høringensforslaget.,31.10.2023,Privatperson
Person som ikke har oppgitt navn (104132),Kutt ut med det helle klimahysteriet ! Deres hodeløse klimatiltakk skal bare øddelegge Norge ! Det finnes ingen klimakrise untatt den dere fant ut på for å kreve enda flere skatter og avgifter ! Jeg vill ikke at mine skattepenger skal sløsses på sånne løyner !,19.11.2023,Privatperson
Person som ikke har oppgitt navn (129660),"Forslagene er ikke drøftet i lys av dagens trusselbilde og regjeringens arbeid for å øke forsvar/totalforsvar. Ethvert forslag som skal gjennomføres, må også være sikkerhetspolitisk bærekraftig når ufred truer.",20.02.2024,Privatperson
Person som ikke har oppgitt navn (130235),"Jeg ønsker å fremføre mine synspunkter angående NOU 2023:25, Omstilling til lavutslipp - Veivalg for klimapolitikken mot 2050, utarbeidet av Klimautvalget 2050. Først og fremst vil jeg uttrykke min bekymring for de omfattende og kostbare tiltakene som er foreslått i rapporten. Mens jeg erkjenner alvoret i eventuelle klimaendringer, mener jeg at noen av de foreslåtte tiltakene kan ha uforholdsmessig negative konsekvenser for økonomien, næringslivet og samfunnet som helhet. Det er viktig å balansere behovet for å redusere utslippene med hensynet til økonomisk vekst og sosial stabilitet. Videre er jeg bekymret for den potensielle byrden som de foreslåtte tiltakene kan legge på enkelte sektorer og samfunnsgrupper. Noen bransjer og regioner kan oppleve uforholdsmessig store økonomiske vanskeligheter som følge av de foreslåtte klimapolitiske tiltakene. Jeg vil også påpeke behovet for å vurdere alternativer til de foreslåtte tiltakene som kan være mer kostnadseffektive og mindre inngripende. Det er viktig å utforske innovative løsninger og teknologier som kan bidra til å redusere utslippene på en mer effektiv måte. Samtidig bør vi være åpne for å justere kursen basert på nye forskningsfunn og utviklingen i teknologien. Til slutt vil jeg oppfordre til grundigere konsekvensutredninger av de foreslåtte tiltakene for å vurdere deres påvirkning på økonomien, sysselsettingen, næringslivet og samfunnet generelt. Det er viktig å ha en helhetlig forståelse av konsekvensene av klimapolitiske tiltak før de implementeres for å unngå utilsiktede negative konsekvenser. Samlet sett mener jeg at det er nødvendig med en mer forsiktig tilnærming til klimapolitikken for å sikre at vi oppnår en balanse mellom å redusere utslippene og å opprettholde økonomisk vekst og sosial stabilitet. Jeg oppfordrer derfor til en revisjon av rapporten med fokus på å begrense omfanget og kostnadene ved de foreslåtte tiltakene.",20.02.2024,Privatperson
Person som ikke har oppgitt navn (132351),Jeg sier nei til dette høringsforslaget.,31.10.2023,Privatperson
Person som ikke har oppgitt navn (140397),"Her er hele høringssvaret vårt: 1. Bergen INP mener at skogen må regnes med i CO2-regnskapet, slik som i EU.Norske skoger tar opp 47 prosent av det samlede karbonutslippet, ifølge SSB.Norske skoger hadde et opptak av CO2-ekvivalenter på 23,3 millioner tonn i 2019, viser tall fra Miljødirektoratet. Til sammenligning ble det i 2020 i alt sluppet ut 49,3 millioner tonn CO2-ekvivalentar i Norge, viser statistikken «Utslipp til luft». De siste 30 årene har karbonlagring i skog økt med 43 prosent i Norge. Inkludert norskekystens tareskog er vi da allerede klimanøytrale i forhold til 2050-målet. Klimautvalget skriver: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.»Begrunnelsen for å ikke inkludere skogen har altså med ambisjonsnivået å gjøre.Det mener vi er et merkelig argument, særlig når man tar med at utslippskutt blir dyrere jo renere energimiksen i landet er.Prisen for å ha et høyt ambisjonsnivå er altså veldig høy.Og merk altså at hvis Norge hadde gjort som EU og tatt med skogen i CO2-regnskapet, hadde vi allerede vært klimanøytrale i forhold til 2050-målet, dvs. at vi allerede ER et lavutslippssamfunn pr. i dag. 2. Det blir feil å peke på Norges manglende utslippskutt etter 1990 i forhold til land som på det tidspunktet hadde mye kullkraft i energimiksen sin, og som fortsatt har det. Norge har verdens nest reneste energimiks etter Island. 3. To mye benyttede uttrykk i politikken er «kost-nytte» og «samfunnsøkonomisk forsvarlig.»Dagens satsing på og prioritering av klimatiltak, kommer ikke inn under noen av disse begrepene, som er helt fraværende i klimasaken.Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene. 4. Manglende økonomiske og samfunnsmessige konsekvensanalyser.Utvalget kommer med mange forslag for å oppfylle klimamålene i perioden frem mot 2050.Disse forslagene ville ført til store endringer i samfunnet vårt, med svekket økonomi og merkbart lavere levestandard. Men til tross for det, kommer ikke utvalget med noen økonomiske eller samfunnsmessige konsekvensanalyser av tiltakene, med henvisning til at det ikke er deres mandat.Bergen INP mener at det burde ha vært med i rapporten, fordi anbefalingene til utvalget får så drastiske konsekvenser. 5. En av anbefalingene som blir presentert i rapporten er å fase ut petroleumsvirksomheten i Norge med mål om å «ligne mer på vestlige økonomier uten olje- og gassresurser».Dette vil få en dramatisk effekt på økonomien. Ja, rapporten mangler fullstendig økonomiske og samfunnsmessige konsekvensanalyser, og utvalget bare viser til at det ikke er deres mandat. Det å peke på en rekke tiltak som får store konsekvenser, og samtidig utelate konsekvensanalyser, holder ikke. Her er iveren etter å bli et lavutslippssamfunn tydelig, koste hva det koste vil, bokstavelig talt. I tillegg sikrer petroleumsvirksomheten vår EU renere energi enn hva de ellers ville ha hatt. Vi erstatter brunt kull med renere norsk gass. Vi er faktisk EUs største leverandør av utslippskutt.Om norsk gass skulle blitt erstattet av kull, ville EUs utslipp ha økt med 330 millioner tonn CO2 pr. år, som er 12% av EUs utslipp, med en kvoteverdi på godt over 300 milliarder kroner, uten å ta oss betalt. Vi er et stabilt demokrati. I tillegg til å bidra til utslippskutt, er vi også en trygg gassleverandør for EU.Reduserer vi letevirksomheten vår, så reduserer vi også muligheten for eksport.Norge har i tillegg en av verdens reneste petroleumsvirksomheter med minimalt med fakling, som, hvis den hadde forsvunnet, hadde blitt erstattet med mindre rene virksomheter. Og vi må huske på at petroleumsvirksomheten er motoren i den norske økonomien. Den sysselsetter mange, og sørger for enorme inntekter til statskassen, som vi rett og slett ikke har en erstatning for. Dette vil få enorme konsekvenser for samfunnet, men det blir det altså sett helt bort fra. Det er bekymringsfullt. Det er økonomisk ikke tilrådelig å legge opp til å avvikle petroleumsvirksomheten vår, som Klimautvalget går inn for. Og etterspørselen etter olje og gass er ikke redusert på verdensbasis, og ligger heller ikke an til å bli det i uoverskuelig fremtid. Av all energibruk i verden, utgjør fossil energi 80 %. Det Internasjonale Energibyrået (IEA) sier at til tross for ambisiøse mål om utslippskutt, vil verdens oljeetterspørsel frem mot 2040 øke med 12 %, og at verden vil trenge 70 millioner fat olje pr. dag i 2040. Vi må også huske på at olje er mye mer enn bare til energi. Det blir brukt til asfalt, plast, til produksjon av byggematerialer, klær osv.Og hva skal vi da erstatte verdens reneste olje med?Å foreslå å fase ut olje- og petroleumsvirksomheten, som Klimautvalget gjør, er etter Bergen INPs mening uklokt og inkonsekvent.Virksomheten bør i stedet utvikles. 6. Det er også viktig å se Norge i en global sammenheng. Norges samlede utslipp er 50 millioner tonn CO2 pr. år. Det er forsvinnende lite, spesielt sammenlignet med Kina, som nå har passert Norge i utslipp pr. person med Kinas 8 mot Norges 7,5 tonn CO2 pr. innbygger pr. år. Til saman blir det hele 10 milliarder tonn CO2 pr. år, og Kina skal slippe ut enda mer i årene som kommer, i henhold til Parisavtalen, der de har meldt inn at dei skal øke sine utslipp med 450 % frem til 2030. Allerede per i dag står Kina alene for 30% av verdens beregnede utslipp (FN). Uansett hva vi gjør her i landet, vil det få null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene. 7. Elektrifisering er både dyrt og unødvendig, og ren symbolpolitikk.Energi som vi trenger til andre ting blir sløst vekk til å elektrifisere bil- og båttrafikk, samt sokkelen. Et konkret eksempel er elektrifiseringa av gassanlegget på Melkøya, som vil støvsuge Finnmark for kraft og føre til at ny industri får nei av Statnett til å etablere seg. Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her. Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene. Rent beredskapsmessig blir også samfunnet mer sårbart når alt er avhengig av elektrisitet.DSB sin nye anbefaling er å klare seg inntil 7 dager uten strøm. Med hus som ikke har andre energikilder enn elektrisitet, blir det f.eks. vanskelig å sikre oppvarming. Og elektriske biler går jo også tom for strøm. Uten mulighet for lading blir de da stående. Elektrifisering av brøyting og annet vil kreve store investeringer i materiell og ladeinfrastruktur.Penger som f.eks. kunne blitt brukt til å vedlikeholde veinettet. Bare i Vestland er etterslepet på vedlikehold av vei på 16 milliarder. I stedet blir pengene slust inn i klimatiltak som ikke monner. 8. Vindkraft er ikke løsningen.Det er viktig å huske på at vindkraft IKKE er utslippsfritt. Det er det ingen ting som er.Finske forskere ved LUT Universitet, et ledende universitet innen forskning på klimatiltak og bærekraft, har funnet ut at 90% av CO2-innsparingen til vindturbiner på land gjennom driftsperioden, beregnet til 25 år, forsvinner bare ved utvinning og foredling av de sjeldne jordmetallene. Og da har de ikke regnet på CO2-utslipp knyttet til utbygging, drift, riving og avfallshåndtering. Det kommer i tillegg.I tillegg er vindkraft svært arealkrevende, og reduserer naturens evne til å binde CO2, spesielt der de er anlagt i myrområder. Når man så legger til at det er forurensende, med både fare for lekkasje av hydraulikkolje og avskalling av belegget på vingene, som bl.a. inneholder giften bisfenol A, ser man tydelig at klima trumfer miljø og natur. S. 81 i rapporten blir det lagt til grunn en forventning om at prisen på flytende havvind vil bli redusert fra 117 øre pr. kWh i 2021 til 68 øre pr. kWh i 2030. Dette anslaget er altfor lavt. F.eks. har enorme økninger i kostnader veltet økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om en subsidie på 2 kr pr. kWh for å gå videre med satsinga. Det er jo milevidt unna både 117 øre og 68 øre. 9. Sosioøkonomiske forskjeller vil øke.EUs nye bygningsenergidirektiv, «Energy Performance of Buildings Directive», omhandler energieffektivisering av boliger med mål om å bli et nullutslippssamfunn innen 2050. Da skal alle boliger ha energiklasse A.Det er ikke usannsynlig at det vil koste mellom en halv og halvannen million kroner å oppgradere en bolig, og denne regningen ender hos boligeieren. For folk som har lite å rutte med, kan det ende med at de må selje boligen, da de ikke har råd til å gjøre denne oppgraderingen. Utvalget skriver også at lave energipriser ikke skal være et hovedmål for energipolitikken, men at prisene i stedet må reflektere samfunnet sine kostnader ved å skaffe ny kraft til veie.Til tross for at utvalget sier at «høye kraftpriser kan ramme enkelte husholdninger hardt», så fraråder utvalget «å gjøre lave kraftpriser til et hovedmål i energipolitikken».Disse føringene om at klimahensyn skal gå foran vil gå ut over norsk næring og industri, og effekten av høye kraftpriser vil være negativt for bedrifter så vel som privatpersoner, og vil føre til at de sosioøkonomiske forskjellene vil øke.",23.02.2024,Privatperson
Person som ikke har oppgitt navn (141156),"Regjeringen og Stortinget skal ivareta folkets interesser, ikke påføre oss unødvendige kostnader. Klimapolitikken er et fullstendig irrasjonelt pengesluk.Naturen skal vi selvfølgelig ta vare på, av hensyn til flora, fauna og innbyggere. Men det gjør vi best ved å la den få mest mulig co2.EU er i ferd med å ødelegge sin egen natur og økonomi. Det er ingen grunn til at vi - som en selvstendig stat - skal la dem dra oss med ned i ulykken.Jeg sier nei til alt i dette høringsnotatet.",24.02.2024,Privatperson
Person som ikke har oppgitt navn (143385),"1. INP mener at skogen må regnes med i CO2-regnskapet, slik som i EU. Norske skoger tar opp 47 prosent av det samlede karbonutslippet, ifølge SSB.Norske skoger hadde et opptak av CO2-ekvivalenter på 23,3 millioner tonn i 2019, viser tall fra Miljødirektoratet. Til sammenligning ble det i 2020 i alt sluppet ut 49,3 millioner tonn CO2-ekvivalentar i Norge, viser statistikken «Utslipp til luft». De siste 30 årene har karbonlagring i skog økt med 43 prosent i Norge. Inkludert norskekystens tareskog er vi da allerede klimanøytrale i forhold til 2050-målet. Klimautvalget skriver: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.»Begrunnelsen for å ikke inkludere skogen har altså med ambisjonsnivået å gjøre.Det mener vi er et merkelig argument, særlig når man tar med at utslippskutt blir dyrere jo renere energimiksen i landet er.Prisen for å ha et høyt ambisjonsnivå er altså veldig høy.Og merk altså at hvis Norge hadde gjort som EU og tatt med skogen i CO2-regnskapet, hadde vi allerede vært klimanøytrale i forhold til 2050-målet, dvs. at vi allerede ER et lavutslippssamfunn pr. i dag. 2. Det blir feil å peke på Norges manglende utslippskutt etter 1990 i forhold til land som på det tidspunktet hadde mye kullkraft i energimiksen sin, og som fortsatt har det. Norge har verdens nest reneste energimiks etter Island. 3. To mye benyttede uttrykk i politikken er «kost-nytte» og «samfunnsøkonomisk forsvarlig.»Dagens satsing på og prioritering av klimatiltak, kommer ikke inn under noen av disse begrepene, som er helt fraværende i klimasaken.Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene. 4. Manglende økonomiske og samfunnsmessige konsekvensanalyser.Utvalget kommer med mange forslag for å oppfylle klimamålene i perioden frem mot 2050.Disse forslagene ville ført til store endringer i samfunnet vårt, med svekket økonomi og merkbart lavere levestandard. Men til tross for det, kommer ikke utvalget med noen økonomiske eller samfunnsmessige konsekvensanalyser av tiltakene, med henvisning til at det ikke er deres mandat.Bergen INP mener at det burde ha vært med i rapporten, fordi anbefalingene til utvalget får så drastiske konsekvenser. 5. En av anbefalingene som blir presentert i rapporten er å fase ut petroleumsvirksomheten i Norge med mål om å «ligne mer på vestlige økonomier uten olje- og gassresurser».Dette vil få en dramatisk effekt på økonomien. Ja, rapporten mangler fullstendig økonomiske og samfunnsmessige konsekvensanalyser, og utvalget bare viser til at det ikke er deres mandat. Det å peke på en rekke tiltak som får store konsekvenser, og samtidig utelate konsekvensanalyser, holder ikke. Her er iveren etter å bli et lavutslippssamfunn tydelig, koste hva det koste vil, bokstavelig talt. I tillegg sikrer petroleumsvirksomheten vår EU renere energi enn hva de ellers ville ha hatt. Vi erstatter brunt kull med renere norsk gass. Vi er faktisk EUs største leverandør av utslippskutt.Om norsk gass skulle blitt erstattet av kull, ville EUs utslipp ha økt med 330 millioner tonn CO2 pr. år, som er 12% av EUs utslipp, med en kvoteverdi på godt over 300 milliarder kroner, uten å ta oss betalt. Vi er et stabilt demokrati. I tillegg til å bidra til utslippskutt, er vi også en trygg gassleverandør for EU.Reduserer vi letevirksomheten vår, så reduserer vi også muligheten for eksport.Norge har i tillegg en av verdens reneste petroleumsvirksomheter med minimalt med fakling, som, hvis den hadde forsvunnet, hadde blitt erstattet med mindre rene virksomheter. Og vi må huske på at petroleumsvirksomheten er motoren i den norske økonomien. Den sysselsetter mange, og sørger for enorme inntekter til statskassen, som vi rett og slett ikke har en erstatning for. Dette vil få enorme konsekvenser for samfunnet, men det blir det altså sett helt bort fra. Det er bekymringsfullt. Det er økonomisk ikke tilrådelig å legge opp til å avvikle petroleumsvirksomheten vår, som Klimautvalget går inn for. Og etterspørselen etter olje og gass er ikke redusert på verdensbasis, og ligger heller ikke an til å bli det i uoverskuelig fremtid. Av all energibruk i verden, utgjør fossil energi 80 %. Det Internasjonale Energibyrået (IEA) sier at til tross for ambisiøse mål om utslippskutt, vil verdens oljeetterspørsel frem mot 2040 øke med 12 %, og at verden vil trenge 70 millioner fat olje pr. dag i 2040. Vi må også huske på at olje er mye mer enn bare til energi. Det blir brukt til asfalt, plast, til produksjon av byggematerialer, klær osv.Og hva skal vi da erstatte verdens reneste olje med?Å foreslå å fase ut olje- og petroleumsvirksomheten, som Klimautvalget gjør, er etter Bergen INPs mening uklokt og inkonsekvent.Virksomheten bør i stedet utvikles. 6. Det er også viktig å se Norge i en global sammenheng. Norges samlede utslipp er 50 millioner tonn CO2 pr. år. Det er forsvinnende lite, spesielt sammenlignet med Kina, som nå har passert Norge i utslipp pr. person med Kinas 8 mot Norges 7,5 tonn CO2 pr. innbygger pr. år. Til saman blir det hele 10 milliarder tonn CO2 pr. år, og Kina skal slippe ut enda mer i årene som kommer, i henhold til Parisavtalen, der de har meldt inn at dei skal øke sine utslipp med 450 % frem til 2030. Allerede per i dag står Kina alene for 30% av verdens beregnede utslipp (FN). Uansett hva vi gjør her i landet, vil det få null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene. 7. Elektrifisering er både dyrt og unødvendig, og ren symbolpolitikk.Energi som vi trenger til andre ting blir sløst vekk til å elektrifisere bil- og båttrafikk, samt sokkelen. Et konkret eksempel er elektrifiseringa av gassanlegget på Melkøya, som vil støvsuge Finnmark for kraft og føre til at ny industri får nei av Statnett til å etablere seg. Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her. Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene.",24.02.2024,Privatperson
Person som ikke har oppgitt navn (144395),"Høringssvar- omstilling til lavutslipp .. Det er mange grunner til å skive en merknad til denne høring! Som fritidsbolig-nabo til Norsk Stein - Europas største steinbrudd og antatt kommende Wind Work Jelsa- stopning av havvindunderstell lever vi tett innti massive utslepp pga fossilt forbruk til anleggsmaskiner og store fraktebåter som ligger i lastehavn uten landstrøm!! Virksomheten som har over 250 ansatte har lite fokus på omstilling til lavenergi - det ser ut til å være ner opptatt av profitt- samtidig som de ikke bryr seg særlig om sin egen forurensing - likeså er Suldal kommune lite fokusert å påby og være opptatt av å legge til rette for omstilling til lavutslipp for Norsk Stein etc. omstilli ng til lavutslipp har og sine negative konsekvenser for eksempel om Wind Work Jelsa blir etablert i annet av grønn omstilling. Dette flrrr til stor naturfirringing og store konsekvenser for mennesker , baturmangfold, friluftsliv, dyreliv, fugleliv og den nasjonale Laksefjorden Sandsfjorden. Mange mennesker rammes av "" sorte skyer"" i omstillingens navn! Derfor må all omtilling til lavutslipp nøye konsekvensutredes på alle områder der dette kan ramme natur og mennesker som negativ konsekvens!",24.02.2024,Privatperson
Person som ikke har oppgitt navn (145469),"Hei Mitt anliggende er strengere regulering av bergverksdrift og spesielt for åpne bergverk som eksempel for Norsk Stein på Jelsa i Suldal kommune. Selskapet er heleid av tysk konsern fra Heidelberg, hvor majoriteten av massene blir eksportert med skip til Europa. Mitt anliggende og innspill er: - Sette strengere krav og avgift til bruk av diesel på gruveanlegg, hvor det brukes flere millioner liter diesel på maskinpark i året. - Sette mye strengere krav og avgift til fjerning av skog, jord og myr ift nye uttaksområder. Bruke mer tid og fokus på jord/skogsbunn som binder co2 samt utslipp ved fjerning. - Sette strengere krav til bruk av sprengstoff i åpent brudd som bl.a medfører kvartsstøv som er helseskadelig. - Sette krav til deponi eller håndtering av 0-2 mm masse på land og ikke til sjø/fjord. - Sette krav om landstrøm for skip til kai.",24.02.2024,Privatperson
Person som ikke har oppgitt navn (147480),,24.02.2024,
Person som ikke har oppgitt navn (149425),,25.02.2024,
Person som ikke har oppgitt navn (152116),"Kan ikke finne noen evaluering av kost - nytte effekt av forslagene ogRisiko evaluering av ""ny "" teknologi og andre tiltak i forhold mulighet for å lykkes. Dvs. hva er realistisk og fører ikke til at vi kaster penger ut av vinduet for å prøve å oppnå noe utopisk. Man kan mene hva man vil om CO2, men vi må ikke forme politikk som ødelegger og knekker ryggen til de som bor i landet. CO2 er globalt problem. Gjennomfører man denne galskapen uten en økonomisk risiko vurdering om hva som er best for norge er jeg redd man legger til rette for stor grad av radikalisering i samfunnet. Føler og at rapporten mangler balanse. Dette er et bestillingsverk konform til ""troen"" uten noe pragmatisk og realistisk tilsnitt, og da i min mening mangler rapporten totalt troverdighet. Den bør skrotes eller at det som mangler må legges til og at alle de andre i rapportene må etterprøves av noen uhildede som følger bevisene uavhengig av resultat. Norske politikere har et ansvar ovenfor Norge ikke EU/EØS.",25.02.2024,Privatperson
Person som ikke har oppgitt navn (166119),"Jeg er imot disse forslagene. Den symbol klimapolitikken som føres her til lands har liten påvirke på det globale klimaet..Man bør heller ta tak der hvor problemene virkelig ligger, eks kina,india.usa etc",27.02.2024,Privatperson
Person som ikke har oppgitt navn (179897),"Skogen må regnes inn i dette viss det skal være seriøst. Pr i dag har ikke Norge regnet det inn i Sine tall. Når det gjelder andre energikilder er det som bygges ganske useriøst, da ikke alle faktaene er kommet frem. Dere har ikke kommet med sannheten i forhold til forurensningen de nye energikildene gir. Vindkraft forurenses med olje, mikroplast, mm. Dreper dyr og insekter. Det krever også mye natur og landskap. Det er heller ikke økonomisk forsvarlig å bygge disse vindparkene. Vindparkene og solcelle parkene er ikke klimavennlige. Når du må grave ned bladene for det finnes ikke noe annet alternativ pr.i dag. Hvem skal ta kostnaden når hele vindmøllen skal rives ? Skal det også bare graves ned ..ut av syn prinsippet. Dette er ikke bærekraftig på sikt. Det jeg ønsker er at vannkraft turbinen oppgraderes for der er det mest miljøvennlige vi kan foreta oss pr.i dag. Det er også mest samfunnsøkonomisk. Det som kan hjelpe på klima pr.i dag er at alle politikerne i regjeringen flyr mindre og heller går over til Teams møter. I dag flyr de jorda rundt hele tiden. Det bør det bli en slutt på. Politikerne er jo verstinger i forhold til klima. Det hadde vært mer klima økonomisk om politikerne hadde flydd mindre og kastet mindre mat. Det kastes enormt med mat etter alle møtene som er rundt om i Norge og utlandet. Dette er min mening om endringer som må gjøres noe med fremover. Mvh Astrid Heggen",27.02.2024,Privatperson
Person som ikke har oppgitt navn (183356),"Jeg er enig med det Bergen INP sier: 1. Bergen INP mener at skogen må regnes med i CO2-regnskapet, slik som i EU. Norske skoger tar opp 47 prosent av det samlede karbonutslippet, ifølge SSB. Norske skoger hadde et opptak av CO2-ekvivalenter på 23,3 millioner tonn i 2019, viser tall fra Miljødirektoratet. Til sammenligning ble det i 2020 i alt sluppet ut 49,3 millioner tonn CO2-ekvivalentar i Norge, viser statistikken «Utslipp til luft». De siste 30 årene har karbonlagring i skog økt med 43 prosent i Norge. Inkludert norskekystens tareskog er vi da allerede klimanøytrale i forhold til 2050-målet. Klimautvalget skriver: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.» Begrunnelsen for å ikke inkludere skogen har altså med ambisjonsnivået å gjøre. Det mener vi er et merkelig argument, særlig når man tar med at utslippskutt blir dyrere jo renere energimiksen i landet er. Prisen for å ha et høyt ambisjonsnivå er altså veldig høy. Og merk altså at hvis Norge hadde gjort som EU og tatt med skogen i CO2-regnskapet, hadde vi allerede vært klimanøytrale i forhold til 2050-målet, dvs. at vi allerede ER et lavutslippssamfunn pr. i dag. 2. Det blir feil å peke på Norges manglende utslippskutt etter 1990 i forhold til land som på det tidspunktet hadde mye kullkraft i energimiksen sin, og som fortsatt har det. Norge har verdens nest reneste energimiks etter Island. 3. To mye benyttede uttrykk i politikken er «kost-nytte» og «samfunnsøkonomisk forsvarlig.» Dagens satsing på og prioritering av klimatiltak, kommer ikke inn under noen av disse begrepene, som er helt fraværende i klimasaken. Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene. 4. Manglende økonomiske og samfunnsmessige konsekvensanalyser. Utvalget kommer med mange forslag for å oppfylle klimamålene i perioden frem mot 2050. Disse forslagene ville ført til store endringer i samfunnet vårt, med svekket økonomi og merkbart lavere levestandard. Men til tross for det, kommer ikke utvalget med noen økonomiske eller samfunnsmessige konsekvensanalyser av tiltakene, med henvisning til at det ikke er deres mandat. Bergen INP mener at det burde ha vært med i rapporten, fordi anbefalingene til utvalget får så drastiske konsekvenser. 5. En av anbefalingene som blir presentert i rapporten er å fase ut petroleumsvirksomheten i Norge med mål om å «ligne mer på vestlige økonomier uten olje- og gassresurser». Dette vil få en dramatisk effekt på økonomien. Ja, rapporten mangler fullstendig økonomiske og samfunnsmessige konsekvensanalyser, og utvalget bare viser til at det ikke er deres mandat. Det å peke på en rekke tiltak som får store konsekvenser, og samtidig utelate konsekvensanalyser, holder ikke. Her er iveren etter å bli et lavutslippssamfunn tydelig, koste hva det koste vil, bokstavelig talt. I tillegg sikrer petroleumsvirksomheten vår EU renere energi enn hva de ellers ville ha hatt. Vi erstatter brunt kull med renere norsk gass. Vi er faktisk EUs største leverandør av utslippskutt. Om norsk gass skulle blitt erstattet av kull, ville EUs utslipp ha økt med 330 millioner tonn CO2 pr. år, som er 12% av EUs utslipp, med en kvoteverdi på godt over 300 milliarder kroner, uten å ta oss betalt. Vi er et stabilt demokrati. I tillegg til å bidra til utslippskutt, er vi også en trygg gassleverandør for EU. Reduserer vi letevirksomheten vår, så reduserer vi også muligheten for eksport. Norge har i tillegg en av verdens reneste petroleumsvirksomheter med minimalt med fakling, som, hvis den hadde forsvunnet, hadde blitt erstattet med mindre rene virksomheter. Og vi må huske på at petroleumsvirksomheten er motoren i den norske økonomien. Den sysselsetter mange, og sørger for enorme inntekter til statskassen, som vi rett og slett ikke har en erstatning for. Dette vil få enorme konsekvenser for samfunnet, men det blir det altså sett helt bort fra. Det er bekymringsfullt. Det er økonomisk ikke tilrådelig å legge opp til å avvikle petroleumsvirksomheten vår, som Klimautvalget går inn for. Og etterspørselen etter olje og gass er ikke redusert på verdensbasis, og ligger heller ikke an til å bli det i uoverskuelig fremtid. Av all energibruk i verden, utgjør fossil energi 80 %. Det Internasjonale Energibyrået (IEA) sier at til tross for ambisiøse mål om utslippskutt, vil verdens oljeetterspørsel frem mot 2040 øke med 12 %, og at verden vil trenge 70 millioner fat olje pr. dag i 2040. Vi må også huske på at olje er mye mer enn bare til energi. Det blir brukt til asfalt, plast, til produksjon av byggematerialer, klær osv. Og hva skal vi da erstatte verdens reneste olje med? Å foreslå å fase ut olje- og petroleumsvirksomheten, som Klimautvalget gjør, er etter Bergen INPs mening uklokt og inkonsekvent. Virksomheten bør i stedet utvikles. 6. Det er også viktig å se Norge i en global sammenheng. Norges samlede utslipp er 50 millioner tonn CO2 pr. år. Det er forsvinnende lite, spesielt sammenlignet med Kina, som nå har passert Norge i utslipp pr. person med Kinas 8 mot Norges 7,5 tonn CO2 pr. innbygger pr. år. Til saman blir det hele 10 milliarder tonn CO2 pr. år, og Kina skal slippe ut enda mer i årene som kommer, i henhold til Parisavtalen, der de har meldt inn at dei skal øke sine utslipp med 450 % frem til 2030. Allerede per i dag står Kina alene for 30% av verdens beregnede utslipp (FN). Uansett hva vi gjør her i landet, vil det få null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene. 7. Elektrifisering er både dyrt og unødvendig, og ren symbolpolitikk. Energi som vi trenger til andre ting blir sløst vekk til å elektrifisere bil- og båttrafikk, samt sokkelen. Et konkret eksempel er elektrifiseringa av gassanlegget på Melkøya, som vil støvsuge Finnmark for kraft og føre til at ny industri får nei av Statnett til å etablere seg. Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her. Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene. Rent beredskapsmessig blir også samfunnet mer sårbart når alt er avhengig av elektrisitet. DSB sin nye anbefaling er å klare seg inntil 7 dager uten strøm. Med hus som ikke har andre energikilder enn elektrisitet, blir det f.eks. vanskelig å sikre oppvarming. Og elektriske biler går jo også tom for strøm. Uten mulighet for lading blir de da stående. Elektrifisering av brøyting og annet vil kreve store investeringer i materiell og ladeinfrastruktur. Penger som f.eks. kunne blitt brukt til å vedlikeholde veinettet. Bare i Vestland er etterslepet på vedlikehold av vei på 16 milliarder. I stedet blir pengene slust inn i klimatiltak som ikke monner. 8. Vindkraft er ikke løsningen. Det er viktig å huske på at vindkraft IKKE er utslippsfritt. Det er det ingen ting som er. Finske forskere ved LUT Universitet, et ledende universitet innen forskning på klimatiltak og bærekraft, har funnet ut at 90% av CO2-innsparingen til vindturbiner på land gjennom driftsperioden, beregnet til 25 år, forsvinner bare ved utvinning og foredling av de sjeldne jordmetallene. Og da har de ikke regnet på CO2-utslipp knyttet til utbygging, drift, riving og avfallshåndtering. Det kommer i tillegg. I tillegg er vindkraft svært arealkrevende, og reduserer naturens evne til å binde CO2, spesielt der de er anlagt i myrområder. Når man så legger til at det er forurensende, med både fare for lekkasje av hydraulikkolje og avskalling av belegget på vingene, som bl.a. inneholder giften bisfenol A, ser man tydelig at klima trumfer miljø og natur. S. 81 i rapporten blir det lagt til grunn en forventning om at prisen på flytende havvind vil bli redusert fra 117 øre pr. kWh i 2021 til 68 øre pr. kWh i 2030. Dette anslaget er altfor lavt. F.eks. har enorme økninger i kostnader veltet økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om en subsidie på 2 kr pr. kWh for å gå videre med satsinga. Det er jo milevidt unna både 117 øre og 68 øre. 9. Sosioøkonomiske forskjeller vil øke. EUs nye bygningsenergidirektiv, «Energy Performance of Buildings Directive», omhandler energieffektivisering av boliger med mål om å bli et nullutslippssamfunn innen 2050. Da skal alle boliger ha energiklasse A. Det er ikke usannsynlig at det vil koste mellom en halv og halvannen million kroner å oppgradere en bolig, og denne regningen ender hos boligeieren. For folk som har lite å rutte med, kan det ende med at de må selje boligen, da de ikke har råd til å gjøre denne oppgraderingen. Utvalget skriver også at lave energipriser ikke skal være et hovedmål for energipolitikken, men at prisene i stedet må reflektere samfunnet sine kostnader ved å skaffe ny kraft til veie. Til tross for at utvalget sier at «høye kraftpriser kan ramme enkelte husholdninger hardt», så fraråder utvalget «å gjøre lave kraftpriser til et hovedmål i energipolitikken». Disse føringene om at klimahensyn skal gå foran vil gå ut over norsk næring og industri, og effekten av høye kraftpriser vil være negativt for bedrifter så vel som privatpersoner, og vil føre til at de sosioøkonomiske forskjellene vil øke.",28.02.2024,Privatperson
Person som ikke har oppgitt navn (184236),"Høringssvar: Omstilling til lavutslipp - Veivalg for klimapolitikken mot 2050. 1 Norge følger EU i veldig mye. Hvorfor ikke da ta med opptak i skog og myr i klimaregnskapet på lik linje med alle andre land vi ellers følger! Vi er da veldig seriøs og godt i gang med klimamål som kan oppfylles. 2 Bygg utslippsfrie energianlegg i form av små og modulere kjernekraftverk. De kan være klar innen 2035 om viljen er der. Om ønskelig kan vi også samarbeide med Sverige om dette. 3 Utsett unødvendig hasteelektrifiseringen av Melkøya og sokkelen. Dette vil koste unødvendig mye for Norge. Kan vurderes gjort når punkt 2 er klart. 4 Ikke start opp havvind. Helt unødvendig når 1 og 2 er gjort! 5 Stopp videre utbygging av vindturbinanlegg. Der er ingen CO2 gevinst om der foretas fra vogge til grav regnskap for denne type installasjon. Da vil Norge være i mål raskt, og i alle fall til 2050!",28.02.2024,Privatperson
Person som ikke har oppgitt navn (225400),Jeg er i mot omstilling til lavutslipp.,31.10.2023,
Person som ikke har oppgitt navn (318803),"Et absolutt nei til dette forslaget! Nå er det på tide at en setter seg inn i det som forgår i verden og hva Co2 virkelig er. Skog er verdens lunger og uten Co2 så kan ikke skogen og naturen leve. Uten natur så dør alt liv. Så noe av det viktigste en kan gjøre er å hindre avskoging og å plante skog. Forurensningen og forgiftningen av luft, jord, hav, vann og mat er den virkelige faren. Der er plast noe av det en virkelig må fokusere på. Men det hjelper ikke å øke prisen på plastbæreposer når alt annet en kjøper på butikken er pakket i plast! Den plasten som brukes er giftig og avgir giftige stoffer til den drikken eller maten som er pakket inn i den. Løsningen er å lage plast av materialer som ikke forurenser eller er giftig og som i tillegg er mat for dyr og planter. F.eks hamp. Hvorfor gjøres ikke dette? En må hjelpe de landene som sliter med forurensning. De største elvene har også store boss og forurensningsproblemer. Og så må en forstå hva H.A.A.R.P er. Og hva som er mulig å gjøre med vær og vind. Og så må en forstå at det de kaller fossilt brennstoff er mineralolje.",31.10.2023,Privatperson
Person som ikke har oppgitt navn (736715),Jeg er imot veivalget og innholdet i rapporten til klimautvalget.,13.11.2023,Privatperson
Person som ikke har oppgitt navn (834451),"Rapporten må forkastes. Å gjennomføre så drastiske tiltak for samfunnet og vanlige folk uten noen beviselig effekt er galskap! Rapporten er helt urealistisk. Det virker som at utvalget tror at vi kan fortsette med noenlunde samme liv bare uten klimagassutslipp. Det er umulig. Moderne liv er avhengig av energi. Jo høyere levestandard, jo høyere energibruk og i de fleste steder av verden høyere klimagassutslipp. Å innføre et tilnærmet nullutslippssamfunn innen 2050 vil rasere velferdsstaten, levestandarden, landbruket, matproduksjonen og samfunnet slik vi kjenner det. Med ødelagt landbruk vil også folk sulte i hjel. Ingen vanlige mennesker som forstår konsekvensene av netto-null vil gå med på denne politikken. Forutsetningene for rapporten er feil. Oppvarmingseffekten til CO2 er ikke dokumentert. IPCC og politikerne kan ikke bestemme hvordan naturen virker og at vi har menneskeskapt global oppvarming. Solen, jordens bane, vann og vanndamp, atmosfærens bevegelser og grunnleggende fysikk og termodynamikk spiller en mye større rolle for klimaet enn den marginale gassen CO2 som kun utgjør noen promiller av luften. Både temperaturen og CO2-innholdet i atmosfæren har variert mye i jordens historie, både over og under dagens nivå, også før menneskene begynte å slippe ut CO2. For eksempel var det varmere i vikingtiden da vikingene drev jordbruk på Grønland. Klimaet har alltid variert, og vil alltid komme til å variere i framtiden, uavhengig av menneskelig aktivitet. Uansett så er det ingen grunn til å si at temperaturen i før-industriell tid er det optimale for jorden og at det er det vi må tilbake til. Kulde dreper flere mennesker i verden enn varme. Høyere CO2-innhold vil virke som næring til plantene og gi bedre plantevekst, en grønnere klode og mer matproduksjon. Dommedagsprofetier har vi fått servert i mange tiår, uten at noen av disse har skjedd. Det blir også påstått at vi vil komme til et vippepunkt hvor det er for sendt å snu fordi klimaendringene vil få en selvforsterkende effekt. Hvis dette hadde vært sant, så burde dette ha skjedd for lenge siden, siden vi har hatt varmere klima og høyere CO2-nivåer tidligere. Historiske temperaturer og CO2-nivåer tyder heller på at jordens klimasystem er selvregulerende. Vi bør heller tilpasse oss klimaendringene, slik menneskene alltid har gjort. Det er bedre og billigere enn å prøve å bestemme temperaturen ved å regulere mengden CO2 i atmosfæren og hvor effekten er høyst usikker og sannsynligvis ikke merkbar. Det å tilpasse oss er også mye mer konkret og enklere for folk å forstå enn det å redusere den usynlige gassen CO2. Klimaendringer vil skje uansett hva vi gjør, så vi må uansett tilpasse oss. Klimahysteriet har blitt en religion hvor de som er kritiske eller uenige blir utstøtt, diskreditert og tiet i hjel. For eksempel har NRK tatt side i klimasaken og bestemt seg for en klimastrategi hvor menneskeskapte klimaendringer er reelt. Med slike massemedier nytter det ikke med en åpen, god og faktabasert debatt om klimasaken. Når forkjemperne i klimasaken må ty til slike virkemidler, tyder det på at de har en dårlig sak. Det er mange forskere som er uenige med IPCC om det menneskelige bidraget til klimaendringene. Hvor kommer deres synspunkt fram? Utvalget skriver: «Klimapolitikken må understøttes av et beslutningssystem som er bedre tilpasset målet om en helhetlig omstilling av samfunnet.» Hva ligger i dette? Det kan jo tolkes som at utvalget mener at vi trenger bestemmelsesprosesser som er mindre demokratiske for å få gjennomført endringene. Vi trenger heller mer demokrati og myndigheter som hører på hva folket mener, og ikke hva EU og IPCC mener. Alle tiltakene vil gå ut over vanlige folk, og da må i hvert fall vanlige folk få bestemme. Det er ikke troverdig når målene fra FNs klimatoppmøte vedtas av en elite som lever langt mer overdådige liv med mye større klimagassutslipp enn vanlige folk. Og denne eliten samles til klimatoppmøter hvor de flyr inn fra hele verden og mange kommer i privatfly for å bestemme at du og jeg nærmest ikke skal kjøre bil og helst ikke spise kjøtt. Det er helt uhørt. Subsidier som innføres for å gjennomføre det «grønne»-skiftet er overføring av penger fra vanlige folk til rike bedriftseiere. Det er en uting som store selskaper presser på for å tjene penger. Subsidier er også overføring av penger fra fattige til rike, for eksempel i el-bilpolitikken hvor de som har råd til å kjøpe dyre el-biler får massiv støtte, en mulighet som de fattige ikke har samtidig som de fattige bidrar til støtten ved å betale skatt. Hvordan skal man ha ressurser nok til å gjennomføre omstillingene utvalget foreslår? En ting er i Norge, men når det skal gjennomføres i hele verden samtidig som Afrika skal løftes opp til andres levestandard, så har vi ikke nok ressurser (litium, kobber osv.), og brukte vindmølleblader vil utgjøre et gigantisk avfallsproblem. Litium og mange av de sjeldne metallene utvinnes i gruver med dårlig miljø- og helsestandard og ofte ved hjelp av barnearbeid. Hvor er helheten og sirkulærøkonomien? Å ødelegge velferden og livet til vanlige mennesker for å oppfylle klimamål som ikke har noen dokumentert effekt er galskap!",30.01.2024,Privatperson
Person som ikke har oppgitt navn (842654),"Jeg er sterkt IMOT rapporten for omstilling til lavutslipp som skal til høring. Dette er en ekstrem og fatalistisk fremstilling, bygget på narrativer rundt klima. Dette er et bestillingsverk for den rike globale finanskapitalen og særdeles skadelig for miljøet, nasjonalstatene og sist men ikke minst., de minst ressurssterke i verdensamfunnet. Nullutslippsmålet vil m 100% sikkerhet kjøre nasjonen Norge i grus pga. skjevfordelingen mht. økonomiske bidrag., avvikling av industri osv. Den norske borger blir pålagt å ta rekningen for kravene selv. Rekningen som bla gjelder etterisoleringskrav av privatbolig, utslipsskrav/ renseanlegg til kloakk, vedfyringsforbud, avvikling av fossile kjøretøy, samt alt annet bensin og dieseldrevet utstyr beløper seg i fler- millionklassen!! Statens støttebidrag er i realiteten ikke symbolsk engang, da det kun er noen få tusenlapper på millionregningene som kommer. Den norskeborger og boligeiger blir derved frarøvet ALT og må gå fra hus og hjem! Reelle miljøproblemer, behov og krav er urimelige og tattchelt ut av kontekst. Det er dette som er den skjulte agendaen bak det grønneskiftet.! Overtagelse av realverdien på globalt nivå.! Ingen seriøse gode klimatiltak er foreslått. Dette er den minst troverdige og skadelige rapport jeg har vært vitne til og må underkjennes straks!!!!!",14.11.2023,Privatperson
Person som ikke har oppgitt navn (933520),Kutt ut med det helle klimahysteriet ! Deres hodeløse klimatiltakk skal bare øddelegge Norge ! Det finnes ingen klimakrise untatt den dere fant ut på for å kreve enda flere skatter og avgifter ! Jeg vill ikke at mine skattepenger skal sløsses på sånne løyner !,19.11.2023,Privatperson
Politiets fellestjenester,,14.02.2024,
Professor emeritus Harald N. Røstvik,"Dette høringssvaret konsentrerer seg om tre forhold. Det følger med to vedlegg: - Utvalgets skjeve sammensetning når det gjelder kompetanse : Altfor mange fra NHH og ingen mobilitetsplanleggere, arkitekter og for få bypløanleggere. - Mat. Vegetar som tiltak et undervurdert. - Overdreven tro på skog som CO2 sink.",14.01.2024,Professor
Pål Arne Veien,"Gjeld NOU 2023:25; Innstillinga må forkastast, er mi overtyding. Vil ha eit landbruk framleis! Dette er mykje meir alvorleg enn klimaendringane!",02.11.2023,Privatperson
Redd Barna,"Redd Barnas høringssvar til NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Redd Barna takker for muligheten til å komme med innspill til NOU 2023: 25 Omstilling til lavutslipp. Redd Barna arbeider nasjonalt og internasjonalt for oppfyllelse av barns rettigheter slik de er nedfelt i FNs konvensjon om barnets rettigheter (barnekonvensjonen). De siste årene har Redd Barna hatt et særlig fokus på klimaendringens betydning for oppfyllelse av barnekonvensjonen. Vårt høringssvar fokuserer på rapportens relevans for barns rettigheter, utvalgets anbefalinger om reduksjon av olje- og gassvirksomhet og tilbakemeldingen fra Klimautvalget Ung om å sikre barn og unges medvirkning i klimapolitiske prosesser. På veien mot et lavutslippssamfunn som også ivaretar barn og unges rettigheter gir Klimautvalget 2050s rapport mange grundige og gode vurderinger som bør peke ut veien for norsk klima- og oljepolitikk i årene som kommer. Vurderingene i introduksjonen er spesielt viktige, blant annet misforholdet som utvalget peker på mellom de uttalte ambisjonene i klimapolitikken og vedtatte tiltak og virkemidler, som fremover fordrer at «Tiltak for å redusere utslipp må ikke uthules, gjennomføring av tiltak må ikke utsettes, og lavutslippsutvikling må i større grad innarbeides i samfunnsutviklingen generelt.». For å sikre at vi kan respektere, opprettholde og beskytte barns rettigheter i møte med klimakrisen, må solide klimatiltak gjennomføres i tide. Klimaendringene truer barns rettigheter Klimaendringene er en av de største truslene mot barns rettigheter og mot deres fremtid. De truer blant annet barns rett til å overleve, til god helse, rett til utdanning og hensynet til barnets beste. Redd Barnas rapport Born into the Climate Crisis fra 2021 viser at i henhold til løftene fra Parisavtalen anslås barn født i 2020 å oppleve gjennomsnittlig 6,8 ganger så mange hetebølger, nesten tre ganger så mange tørkeperioder og tre ganger så mange perioder med avlingssvikt i løpet av livet enn en person født i 1960. Dagens barn og unge har arvet et problem de selv ikke er ansvarlige for. I 2023 lanserte FNs Barnekomité en ny Generell kommentar nr. 26 om barns rettigheter og miljø med et spesielt fokus på klimaendringer. Generelle kommentarer er uttalelser fra FN-komiteer om et bestemt tema som er relevant for alle som skal tolke rettigheter i FN-konvensjoner, enten det er myndigheter, sivilsamfunn, akademikere eller domstoler. Formålet med Generell Kommentar nr. 26 er tredelt: 1) å understreke det umiddelbare behovet for å adressere de alvorlige effektene ødeleggelse av miljøet og klimaendringer har for barns rettigheter, 2) å sikre en helhetlig forståelse av barns rettigheter i miljøsammenheng 3) å klargjøre statenes forpliktelser etter barnekonvensjonen til å beskytte mot miljøskade og klimaendringer. Den generelle kommentaren er av stor betydning, da den gir medlemsland, inkludert Norge, veiledning til hvordan de bør respektere, beskytte og oppfylle barns rettigheter til et levelig, sunt og bærekraftig miljø. Den generelle kommentaren dekker alle aspekter av barns liv og hvordan de påvirkes av klimaendringene, inkludert retten til helse, utdanning, lek, overlevelse og barns beste. Kommentaren underbygger blant annet Klimautvalget 2050s uttalelser om at gjennomføring av klimatiltak ikke kan uthules eller utsettes, og viktigheten av dette for etterlevelsen av barns rettigheter, med sin artikkel 98.d: Short-term mitigation measures should take into consideration the fact that delaying a rapid phase out of fossil fuels will result in higher cumulative emissions and thereby greater foreseeable harm to children’s rights; Utslippskutt på veien mot 2050 Slik Klimautvalget 2050 understreker, må norske myndigheter legge en plan for utfasing av fossile energikilder snarest. Utvalget peker på at utslippene fra norsk olje og gass må reduseres fra dagens nivå (12,2 millioner tonn CO2-ekv. i 2021) tilnærmet null i 2050 (0,9 millioner tonn CO2-ekv. i 2021) for at vi skal nå målet om å ha kuttet 90-95 prosent av utslippene våre innen 2050. De peker også på at utslipp av CO2 fra forbrenning av fossil energi generelt er de enkleste utslippene å fjerne, mens utslipp fra industrielle og biologiske prosesser, og utslipp av andre klimagasser, ofte er mer krevende å fjerne. Disse beregningene er i tråd med uttalelser fra det Internasjonale Energibyrået (IEA) fra 2022 om at full stans i utbyggingen av alle nye olje- og gassfelt er strengt nødvendig for å nå netto null utslipp innen 2050. Likevel ser ikke tempoet på norsk sokkel ut til å sakke ned, noe som bekreftes av årets TFO-utdeling på 62 nye oljelisenser. De norske klimagassutslippene har kun blitt redusert med kun 4,6% mellom 1990 og 2022. Som følge av regjeringens politikk om å holde et høyt tempo for tildeling av nye områder for petroleumsvirksomhet risikerer Norge både å bryte med egne klimamål, våre forpliktelser til å beskytte barns rettigheter og våre internasjonale klimaforpliktelser. Norge er også forpliktet til å begrense klimaendringene under Grunnloven § 112, som gir enhver rett til et levelig miljø for nåværende og kommende generasjoner, dette innebærer også et levelig klima. Vi viser her også til Barneombudet i sitt innspill til Stortingets energi- og miljøkomité som understreker behovet for å ivareta hensyn til barns rettigheter i norsk oljepolitikk: Barneombudet mener det ikke kan være tvil om at utvinning av fossilt brennstoff har konsekvenser for barns rettigheter. Staten er dermed forpliktet til å vurdere konsekvensene for barns rettigheter og legge avgjørende vekt på hva som vil være til barnets beste. Med dette bakteppet stiller vi oss svært positive til utvalgets anbefalinger om reduksjon av utslipp fra olje- og gass-sektoren og oppfordrer regjeringen til å følge opp følgende av utvalgets anbefalinger:  Barn og unges medvirkning i norsk klimapolitikk Det er positivt at Klimautvalget 2050 integrerte synspunkter fra «Klimautvalget Ung» i sin rapport. Slik Klimautvalget Ung peker på må norsk politikk frem mot 2050 sikre at barn og unge har en plass ved bordet, og organisere politiske prosesser slik at denne delen av befolkningen har reell mulighet til medvirkning. Utvalget peker også på at bidragene fra elever i ungdomskolen og videregående skole er viktige påminnelser om at rammene som legges i norsk politikk i dag, vil være med på å danne det samfunnet som dagens unge skal leve i når de er voksne. Vi mener det er viktig å påpeke at dette ikke bare er viktige påminnelser, men at Grunnloven § 104 og barnekonvensjonen artikkel 3 slår fast at barnets beste skal være et grunnleggende hensyn ved alle handlinger som berører barn. For å vurdere hva som er til barnets beste er det nødvendig å kartlegge hvilke konsekvenser et tiltak kan få for barn. Dette gjelder alle handlinger, og dermed også tiltak som kan føre til økte klimagassutslipp. I en slik kartlegging må man også lytte til barn og unges egne perspektiver. Her viser vi til FNs Barnekomité sin Generelle Kommentar 26 og henvisningen til behovet for barnerettighetsvurderinger, og anmoder regjeringen om å gjennomføre barnerettighetsvurderinger i norsk klima- og oljepolitikk i beslutninger med betydelige konsekvenser for barns beste: All proposed environment-related legislation, policies, projects, regulations, budgets and decisions, and those already in force, require vigorous children’s rights impact assessments, in accordance with article 3 (1) of the Convention. States should require the assessment, both before and after implementation, of the possible direct and indirect impact on the environment and climate, including the transboundary, cumulative, and both production and consumption effects, on the enjoyment of children’s rights. (Artikkel 75). Med vennlig hilsen Redd Barna Kontaktinformasjon: Ida Morén Strømsø, Seniorrådgiver, klima- og miljøpolitikk, Redd Barna Ida.stromso@reddbarna.no, 99126520 Nina Langslet, Leder for Internasjonal Politikk, Redd Barna nina.langslet@reddbarna.no",29.01.2024,Forening
Rogaland fylkeskommune,"Følgende høringsuttalelse ble behandlet av fylkesutvalget i Rogaland den 15.02.2024. Punktene 1-3 og 5-10 ble enstemmig vedtatt. Det ble votert alternativt mellom punkt 4 og et annet forslag om samme tema, og punkt 4 ble vedtatt med 14 mot 1 stemme. Punkt 11 og 12 ble vedtatt med 13 mot 2 stemmer. Punkt 13 ble vedtatt med 14 mot 1 stemme. Saksprotokollen fra fylkesutvalget og saksframlegget fra fylkesdirektøren legges også ved høringssvaret.",26.02.2024,Fylkeskommune
Røde Kors,"Vi takker for muligheten til å gi innspill til NOU 2023: 25. Norges Røde Kors engasjerer seg i klimasaken med grunnlag i målet til Røde Kors-bevegelsen om å forebygge og lindre menneskelig lidelse. De menneskeskapte klimaendringene forverrer allerede en rekke humanitære kriser, og undergraver livsgrunnlaget til mennesker verden over. Fattige og sårbare land og folk rammes først og hardest, men klimakrisen gjør seg gjeldende i alle verdens land. Det er disse humanitære konsekvensene som er utgangspunktet for vårt klimaengasjement. Ved inngangen til 2024 framstår det allerede krevende for Norge å nå målet om 55 prosent utslippsreduksjon i hele økonomien innen 2030. De politiske tiltakene og virkemidlene må skjerpes, og samtidig må hele det norske samfunnet mobiliseres rundt en klimainnsats for å hindre lidelse og nød. Røde Kors ønsker å være del av denne brede samfunnsmobiliseringen. Mange klimatiltak utløser også andre gevinster, som bedre folkehelse, renere luft og nye arbeidsplasser. Røde Kors vil berømme utvalget for en solid kunnskapsbasert tilnærming, og støtter utvalgets vektlegging av behovet for en mer sirkulær økonomi og ressursbruk. Røde Kors i Norge bidrar på ulike måter, blant annet gjennom vår satsing på innsamling av tøy og tekstiler, og gjennom bruktbutikker. Det er for Røde Kors ikke naturlig å gi utfyllende innspill til alle anbefalinger og forslag som gjelder ulike utslippssektorer i Norge. Vi vil imidlertid trekke fram og understreke betydningen av utvalgets første hovedanbefaling, om at «alle beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050. Norsk klimapolitikk må vektlegge varig omstilling til nullutslipp og tempoet i omstillingen må økes.» Denne anbefalingen er viktig, hvis man skal ta på alvor det klimaforskningen forteller oss om hvor store utslippskutt som behøves for å nå temperaturmålene i Paris-avtalen. Røde Kors støtter derfor også utvalgets tilhørende forslag om at det må utarbeides en strategi for sluttfasen av norsk petroleumsvirksomhet. Dette er en naturlig oppfølging av vedtaket på COP 28 om at verdens land må omstille bort fra fossil energi i energisystemene, på en rettferdig og ordnet måte. For Røde Kors sin egen del, slår det landsmøtevedtatte hovedprogrammet for perioden 2024 til 2026 fast at Røde Kors skal komme nærmest mulig nullutslipp innen 2040, samtidig som vi ivaretar vår viktige beredskapsevne. Norges Røde Kors ønsker å spille en viktig rolle i både å håndtere klimaendringene vi allerede opplever, og de samfunnsendringene som trengs for omstilling til et lavutslippsamfunn. Med vennlig hilsen Anne Bergh Generalsekretær i Norges Røde Kors",18.01.2024,Stiftelse
Sabima,"Høringssvar fra Sabima til NOU 2023: 25 Omstilling til lavutslipp Sabima vil starte med å berømme Klimautvalget 2050 for en svært grundig og løsningsorientert rapport, der utvalget blant annet har lyktes godt med å se klima og natur i sammenheng. I dette høringssvaret vil vi særlig trekke frem løsningene i kapittel 6, og for øvrig støtter vi høringssvaret fra Norsk institutt for naturforskning (NINA). Sabima er en paraplyorganisasjon for de biologiske foreningene i Norge, som til sammen har over 20.000 medlemmer. Vi jobber for å stanse tapet av naturmangfold i Norge, ved å foreslå politiske løsninger og spre kunnskap om økologiske sammenhenger. Vi har de siste årene hatt et særlig fokus på kommunenes arealforvaltning og er særdeles fornøyd med hvordan utvalget har løftet dette området. Flere av anbefalingene bør nå følges opp med politiske vedtak. Under følger noen vurderinger om hva vi mener det er viktigst å gå videre med, og hvordan det kan skje. Anbefalingene som bør få snarlige politiske vedtak: Vi ønsker lykke til med videre vurderinger og iverksetting av anbefalingene fra Klimautvalget 2050. Vennlig hilsen Christian Steel Generalsekretær",28.02.2024,Forening
Sámediggi - Sametinget,"Sametinget er i all hovedsak tilfreds med Klimautvalgets hovedanbefalinger, og deler grunnsynet om at den fremtidige klimapolitikken i Norge må utføres på en langsiktig og helhetlig måte.",29.01.2024,Staten
Samfunnsbedriftene,"Klimautvalget 2050 har presentert en dyptgående rapport med analyser og anbefalinger, og vi ønsker å takke for muligheten til å delta i høringen knyttet til denne NOU-rapporten. Vår respons er i hovedsak på 1) de overordnede forslagene som har betydning for kommunesektoren generelt og de kommunale selskapene spesielt. 2) innspill til virkemidler innenfor energiforsyning, havn og godstransport, samt avfallshåndtering og dets rolle i utviklingen av en mer sirkulær økonomi. Samfunnsbedriftene er landets største arbeidsgiver- og interesseorganisasjon for kommunalt eide virksomheter, med nær 600 medlemmer over hele landet. Vi organiserer de fleste kommunale avfallsselskapene, havnene, samt mange energiselskaper. Disse selskapene, som for eksempel BIR AS, Lindum AS, Oslo Havn KF, Kolumbus i Rogaland, og Østfold Energi AS, representerer ikke-kvotepliktige sektorer som er kritiske for en vellykket omstilling. Kommunenes og de kommunalt eide selskapenes innsats er av avgjørende betydning for å oppnå klimamålene og realisere en bærekraftig omstilling. Vi opplever en økende bevissthet om kommunenes rolle i klimaarbeidet. FN peker på at to tredjedeler av bærekraftsmålene må oppnås på lokalt og regionalt nivå, og dette understreker betydningen av kommunesektorens innsats i omstillingen. Hurdalsplattformen fastslår også kommunenes ansvar for bærekraftig planlegging. Miljødirektoratets rapport Klimatiltak i Norge mot 2030 presenterer 85 tiltak, hvor over halvparten krever handling fra kommunal sektor. Omstillingen til et lavutslippssamfunn krever innsats på alle nivåer og et bredt samarbeid mellom relevante aktører. Kommunene har gjennom lang tid delegert viktige oppgaver - særlig innenfor tekniske fagområder som renovasjon, transport, havner, og energiproduksjon - til kommunalt eide selskap. Disse selskapene spiller en nøkkelrolle i å støtte kommunenes klimapolitikk og utvikle bærekraftige lokalsamfunn. Dessverre anerkjennes ikke denne rollen i NOU-rapporten, noe som hindrer en fullverdig forståelse av virkemidler som trengs og betydningen av god eierstyring og dialog mellom kommuner og selskapene de eier. Selskapene fungerer som selvstendige rettssubjekter, og deres politiske styring må skje gjennom eierstyring. Kommunen kan være en positiv kraft eller en bremsekloss på veien mot et lavutslippssamfunn gjennom sin rolle som eier. Kommunalt eide selskaper står overfor økonomiske utfordringer samtidig som de skal omstille seg og står ovenfor stadig strengere krav. Derfor er det viktig å anerkjenne deres bidrag til klima og miljø, enten det er mer fornybar energi, god avfallshåndtering og tilrettelegging av sirkulære løsninger eller havene som spiller en avgjørende rolle for miljøvennlig logistikk og grønn næringsutvikling. Samfunnsbedriftene ber om en plass i dialogen og muligheten til å delta i utviklingen av mål og virkemidler som er kritiske for å støtte lokale og nasjonale klimamål. Vi vektlegger behovet for grønne midler og bedre rammevilkår for å realisere potensialet til kommunalt eide selskaper i den bærekraftige omstillingen. Vi står klare til å dele vår kunnskap i kommende stortingsmeldinger om natur, klima og bærekraft. Samfunnsbedriftene har lenge fokusert på opplæring i eierstyring, og vi ser på bedre rammevilkår for grønn omstilling og kompetanseheving som våre kjernesaker. Klimautvalget 2050 Samfunnsbedriftene er enig med Klimautvalget at det er behov for tydelige mål for hvordan den norske utslippsutviklingen skal være frem mot 2050. Utvalget mener at: Innen seks år må Norge redusere utslippene med 55% i forhold til 1990, men vi ligger langt bak målene våre. Norge har kuttet under 5 prosent av utslippene, betydelig lavere enn andre land i Europa. Vi mener at gapet mellom ambisjon og handling svekker troverdigheten i klimapolitikken og understreker at regjeringen må innse at nøkkelen til omstillingen ligger her hjemme. En helhetlig plan med kraftfulle tiltak er avgjørende for å takle klima- og naturkrisen i en verden der ressurser som energi og areal er begrenset. Lovfesting av kommunenes ansvar Klimautvalget har anbefalt en lovfesting av kommunenes ansvar for klimaomstilling, inkludert utarbeidelse og vedtak av klimamål med tilhørende planer og tiltak. Samfunnsbedriftene støtter behovet for økt kommunalt engasjement, men er avventende til lovfesting og krever nøye utredning av konsekvensene, spesielt for kommunalt eide selskaper. Våre medlemsbedrifter er klare for å ta en aktiv rolle i omstillingen, men dette vil kreve både en god dialog og problemforståelse mellom de folkevalgte og virksomhetene de har eierskap i og at de får rammevilkår som kan bidra til å utløse potensialet. En nylig undersøkelse blant medlemsbedriftene viser at mange kommunalt eide selskaper føler seg økonomisk presset og står overfor stadig strengere krav uten tilstrekkelig politisk støtte eller investeringsvilje fra nasjonale og lokale myndigheter. Vår bekymring er at en lovfesting kan føre til enda sterkere krysspress hvis det ikke følges opp med tilstrekkelige ressurser og virkemidler. Samfunnsbedriftene vektlegger derfor behovet for statlig støtte, økonomiske virkemidler og reguleringer for å støtte en reell klimaomstilling og understreker viktigheten av bred politisk enighet for å gi kommunesektoren forutsigbare rammebetingelser. Flere år på rad har regjeringen foreslått å ta Klimasats ut av statsbudsjettet, i praksis den eneste støtteordningen for grønn omstilling som alle kommuner kan søke på. Dette gir et dårlig signal. Klimasats er kun videreført de siste årene gjennom forlik i Stortinget. Selv om enkelte kommuner viser vei på klima- og naturområdet, påpeker Samfunnsbedriftene utfordringene for små kommuner som mangler tilstrekkelig kompetanse og ressurser for omstilling. Vi fremhever viktigheten av økt samarbeid mellom kommuner og støtter interkommunalt samarbeid, som gir stordriftsfordeler, større kundegrunnlag og en mer robust økonomi. Dette samarbeidet kan også redusere risikoen ved større investeringer og legge til rette for et attraktivt kompetansemiljø. Slike organisasjonsformer krever også god eierdialog og eierstyring. Samfunnsbedriftene støtter utvalgets forslag om å styrke statsforvalterens rolle i koordinering og veiledning av kommunal planlegging innenfor hver region. Bruk av innsigelse til kommunale planer som i liten grad hensyntar klimamål må benyttes der det er nødvendig. Kompetanse De kommunalt eide selskapene står overfor utfordringer knyttet til arbeidskraft og kompetanse i den grønne omstillingen. En nylig undersøkelse blant medlemmene indikerer at nesten 40 prosent ser arbeidskraft som en av de fremste utfordringene, bare overgått av økonomisk press. Å rekruttere og beholde kvalifisert og mangfoldig arbeidskraft er en krevende oppgave ifølge medlemmene. Samfunnsbedriftenes arbeidslivsundersøkelse viser en negativ trend, og det er bekymring for varig kompetansemangel. Utvalget foreslår etablering av kompetansesentre for kommunene. Det er bra, men ikke tilstrekkelig. Grønn omstilling krever en betydelig satsing på kompetanse i hele arbeidslivet. Investeringer i utdanning og kompetanseheving for yrkesaktive, samt etablering av et kompetansefond (jf. Hurdalsplattformen) for livslang læring, er avgjørende. Her ligger nøkkelen til å mobilisere hele arbeidsstyrken og sikre at flest mulig står lenge i jobb før overgang til pensjonistenes rekker. Disse tiltakene vil bidra godt ved siden av interkommunale løsninger for mer attraktive kompetansemiljø og bedre rekrutteringsmuligheter. Vi forventer at staten og kommunen inkluderer de kommunalt eide virksomhetene i denne satsingen. Samfunnsbedriftene bidrar gjerne aktivt inn i dette arbeidet. Satsing på kompetanse rangeres som en av de sentrale prioritetene våre fremover. Klimastyringssystem Klimautvalget anbefaler et nytt klimastyringssystem for å lede Norge mot et lavutslippssamfunn innen 2050, med fokus på begrenset utslippsbudsjett og effektiv ressursbruk. Samfunnsbedriftene støtter behovet for en slik systematikk Vi støtter utvalgets forslag om å inkludere sektorbidrag i klima- og energiplaner, klimavaske lovverket for styrket klimahensyn, og sikre at beslutningsverktøy er i tråd med lavutslippsmålene (f.eks. NTP). Videre støtter vi et tydeligere ansvar for departementer, samt behovet for konkrete bidrag og framskrivninger i sektorplanlegging for å unngå stiavhengighet og at fagetatene (f.eks. Kystverket) får en tydelig føring om å bidra til å omstille Norge til et lavutslippssamfunn. Rapportering Klimautvalget foreslår et enhetlig måle- og rapporteringssystem for kommuners klimaarbeid. Dette systemet kan integreres i dagens nasjonale informasjonssystem (KOSTRA) eller etableres som et eget system. Målet er å gi staten et helhetlig bilde av kommunenes fremskritt og effektene av beslutninger, spesielt knyttet til avfall, transport og arealbruk. Samfunnsbedriftene støtter behovet for et slikt system og vurderer positivt integrasjon av ""bærekraftsrapportering"" i KOSTRA for helhetlig rapportering. Vi understreker viktigheten av at rapportering for virksomheter med kommunalt eierskap er sammenlignbar med private selskaper og bør derfor følge internasjonale standarder i tråd med innføringen av CSRD. Samtidig påpeker vi behovet for å koordinere eventuelle nye lovkrav med tilhørende plikter knyttet til rapportering med eksisterende regelverk for klima- og miljøhensyn. Skal Norge bli et naturnøytalt lavutslippssamfunn må stat og kommune forstå rollen til de kommunale virksomhetene og tilpasse et virkemiddelapparat, som gjør at de har rammene som trengs for å tilpasse virksomheten i tråd med nasjonale klima- og omstillingsmål. Samfunnsbedriftene støtter klimautvalgets «Unngå – flytt – forbedre» rammeverket og har derfor valgt å knytte våre anbefalinger til rammevilkår og virkemidler på bransjenivå til UFF-rammeverket så langt det lar seg gjøre. I det videre innspillet setter vi søkelyset på tema og virkemidler som berører de kommunalt eide virksomhetene innenfor bransjene energi, transport og avfall og dets betydning for økt sirkularitet. Ny satsning på fornybar energi og kraftnett Samfunnsbedriftene identifiserer tydelige synergier mellom UFF-rammeverket og energisektoren. Sentralt står utfordringer som mer effektiv energibruk (unngå), justering av forbruksmønsteret for å jevne ut forbrukstoppene i energisystemet (flytt), og akselerert reduksjon av utslipp ved overgang til fornybar energi fra fossil energi (forbedre). Elektrifisering med fornybar energi er Norges fremste våpen for å realisere Norges mål om et lavutslippssamfunn innen 2050, men krever økt kraftproduksjon og nettutbygging. Regulering av kraftnettet må tilpasses dagens behov for økt utbygging, og krever langsiktig planlegging og gode rammevilkår. Vi må videre sikre oss at kraftnettet ikke blir en flaskehals i energiovergangen av samfunnet. Samfunnsbedriftene oppfatter at Klimautvalget påpeker flere viktige punkter i sin utredning, og vi har følgende innspill til rapporten: Økt godstransport må utnytte sjøveiens fortrinn Transport, spesielt veitrafikk, står for en betydelig del av Norges klimagassutslipp. Prognoser peker på en kraftig økning i godstransporten på vei, noe som understreker betydningen av å redusere denne på veien mot et lavutslippssamfunn i 2050. Framtidens transport handler ikke bare om å erstatte fossile kjøretøy med el- eller biodrivstoff. Det handler om å velge energieffektive og lite arealkrevende transportformer, og her har sjøtransporten klare fordeler. UFF-rammeverket innebærer å unngå økning i transportvekst, flytte varetransport fra vei til sjø - som har mye lavere utslipp og lavere energiforbruk per fraktet enhet sammenlignet med andre transportformer- og forbedre sjøtransporten ved å implementere energieffektive og nullutslippsløsninger. Det er et uttalt mål fra både Storting og regjering å få mer gods over fra vei til sjø. Det er rene kinderegget med gevinst for klima, energi og areal. Dette vil ikke bare redusere utslippene per fraktet enhet, men også skape mindre press på å øke kapasiteten på infrastruktur som veier og broer. Sjøen ligger der ferdig brøytet og har ikke de samme kapasitetsutfordringene man ser på vei og jernbane. Forbedringer er nødvendig for å skape en sterkere sirkulær økonomi Samfunnsbedriftene støtter Klimautvalgets syn om at all økonomisk aktivitet bør skje innenfor planetens tålegrenser og baseres på effektiv bruk og gjenbruk av ressurser. Anbefalingene i kapittel 9 om økonomisk aktivitet, velferd, og sekularitets anses som viktige for å utvikle en sterkere sirkulær økonomi i Norge. Vi oppfordrer regjeringen til utvikling og implementering av politikk og virkemidler for å realisere disse anbefalingene. I tillegg til utvalgets anbefalinger foreslår Samfunnsbedriftene ytterligere tiltak basert på UFF-rammeverket (unngå, flytte og forbedre) for å styrke sirkulærøkonomien. Disse tiltakene fokuserer på prinsippet om at forurenser betaler, økt materialgjenvinning, og å gi innbyggere muligheten til daglig å bidra til klimakutt. Men, for å oppnå en mer robust sirkulær økonomi kreves forbedringer, som er nødvendige for å unngå unødvendige kjøp og flytte aktiviteter mot tjenester med lavere miljøavtrykk. Slike tiltak vil fremme lengre levetid for produkter, fremme ombruk og reparasjon, og støtte gjenvinning. Samfunnsbedriftene understreker viktigheten av å implementere slike endringer tidlig for å styrke norsk næringsliv i det økende europeiske markedet for sirkulære produkter. Med vennlig hilsenSamfunnsbedriftene v/ Jill Johannessen, fagsjef bærekraft",20.02.2024,Forening
Samfunnsbedriftene Energi,,29.01.2024,
Silje Sønstabø,"Jeg skulle gjerne kommet med en lang saklig avhandling som motsvar på høringen, men jeg har bare ikke ord. Å greie ut om alle vitenskapelige forhold knyttet til dette temaet er en jobb på flere årsverk. Dette forslaget er fullstending hårreisende, det går kaldt nedover ryggen på meg. Skal absolutt alle avgjørelser og alle planer gjennomsyres av et blindt og ensporet fokus utelukkende på reduksjon av utslipp av en gass som hverken er giftig eller farlig? Tenk om like stort engasjement kunne vært lagt i å håndtere reelle problemer! For de er det mange av, og det koster oss ikke hele samfunnet å gjøre noe med dem! Selv IPCC i sin siste rapport innrømmer at det ikke kan påvises noen klar sammenheng mellom CO2-nivåer og oppvarming av atmosfæren. Noen av de mange andre studier som ikke slipper til hos IPCC viser til motsatte korrelasjoner, hvor CO2-mengden følger temperaturen, og ikke motsatt. Det er datamodeller som gir oss spådommene om oppvarming som følge av CO2 i atmosfæren, og det er verdt å ta inn over seg at datamodeller ikke kan, og aldri vil kunne, beregne og forutse jordens klima. Samme hvor gode datamaskinene blir, så er det mennesker som legger inn formlene og variablene. Disse er approksimasjoner, og vi er ikke i nærheten av å forstå eller kunne approksimere jordens pust og puls (altså prosessene som driver klimaet). Det er umåtelig arrogant å tro at mennesker kan påvirke jordens klima, det styres av prosesser vi bare forstår en brøkdel av. Det er også veldig besynderlig å ønske at klima skal slutte å endre seg, for endring er normaltilstanden til naturen og det vi kaller klima. Det er en grunn for at selve definisjonen av ordet klima er begrenset til en 30-årsperiode. Det er ingen tvil om at klima endrer seg, men i steden for å ofre både miljø og velstand for å prøve å hindre naturen i å gjøre som den gjør, så kan vi fokusere på å bli fleksible og tåle endringer. Mange tidligere sivilisasjoner gikk under nettopp på grunn av brå klimaendringer. Kan vi bli mer på lag med naturen og følge den, i steden for å tro at vi kan bli herre over den? På toppen av dette bakteppet av usikkerhet, så står Norge for en forsvinnende liten del av verdens totale utslipp av denne ufarlige og nyttige gassen som er det plantene puster inn, og resultatet av hver eneste forbrenningsprosess. Skal vi fullstendig rive ned økonomien og omvelte samfunnet for å halvere et utslipp som i det store bildet er så godt som ingenting? Kan vi heller sette inn ressursene og engasjementet på å bevare naturen, ta vare på hverandre og alt som lever på kloden, rydde opp søppel og forurensning etter oss, og hjelpe andre som har vanskeligere liv i vanskeligere leveforhold til å gjøre det samme? Kan vi gjøre noe med alle de andre utslippene av stoffer som virkelig er farlige? I en verden så innsmurt med sprøytemidler og kunstgjødsel, kjemikalier og avfall som vår, kan vi sette fokus på å rydde opp i noe som gjør en forskjell? Fokuset på CO2-utslipp ser ut til å overskygge alt annet, som om alle verdens problemer blir borte bare vi halverer CO2-utslippene. Det er ikke en gang mulig. CO2 er resultatet av alle forbrenningsprosesser, inkludert vår egen. Når vi puster ut, er det et CO2-utslipp. Ta for eksempel bilen. Man skjønte snart at eksosen inneholdt giftige gasser. Man fant opp løsninger, som f.eks. katalysatoren. Man kan altså rense ut så godt som alle giftige avgasser på en eller annen måte. Men brenner man noe, og renser vekk alt som er giftig, så står man igjen med H2O og CO2. Disse kan ikke fjernes, og det er heller ikke nødvendig, fordi det er vann og luft. Man ønsker å forby salg av alt annet enn elektriske biler. Men da må man ta inn over seg at den ikke er utslippsfri. Den er forbundet med store miljøbelastninger når den produseres, og da er det ikke bare CO2, men giftige utslipp jeg sikter til. Bare fordi ""alle"" sier at det er sånn, så betyr det ikke at det er sant. Selv om det visstnok er ""umoralsk å tvile"", så er det vår plikt å stille spørsmål og slippe fram alle synspunkt. Og det er vår plikt å ta valg basert på gode avveininger. Ikke under noen omstendighet kan det kalles en god avveining eller et godt valg å følge den linjen som skisseres her i dette veivalget.",06.11.2023,Privatperson
SINTEF,Vedlagt SINTEF høringssvar til NOU2023:25,28.02.2024,Aksjeselskap
SINTEF Konsernsatsing Hydrogen,,28.02.2024,
Lede AS,"Høringsinnspill: Klimautvalgets utredning «Omstilling til lavutslipp. Veivalg for klimapolitikken mot 2050» Lede takker for anledningen til å gi innspill til Klima- og miljødepartementet på Klimautvalgets utredning «Omstilling til lavutslipp. Veivalg for klimapolitikken mot 2050» (NOU 2023:25) Lede er et av Norges største nettselskaper, og vi drifter og utvikler lokalt og regionalt distribu- sjonsnett. Det lokale distribusjonsnettet forsyner rundt 215 000 sluttbrukere i Vestfold, Viken (Svelvik) og Telemark (Grenlandsområdet og Hjartdal kommune), mens det regionale distribu- sjonsnettet forsyner en rekke lokale distribusjonsnett og flere av Norges største industribedrifter. Samfunnet vårt er helt avhengig av elektrisitet, og bruken av elektrisitet er muliggjort av strøm- nettet. For at samfunnet skal kunne utvikle seg videre og realisere den nødvendige avkarbonise- ringen, behøves mer nettkapasitet og økte muligheter for tilknytning. Uten tilgang til nok kapasitet fra strømnettet kan mange viktige klimatiltak ikke gjen- nomføres og klimamål bli uoppnåelige. Elektrifiseringstiltak krever strømnett. Vestfold og Telemark har et stort antall tilknytningsforespørsler relatert til forbruk og produksjon. Pr februar 2024 utgjør summen av forespørsler 3650 MW. 1650 MW er reservert i dagens og planlagt strømnett, 1200 MW er i kø, og 800 MW er ikke blitt vurdert som modent enda. I tillegg kommer ønsker om nettkapasitet fra tilretteleggere. Til sammenligning er dagens topplast i det samme området 2000 MW. Tilknytningskøen er dermed meget lang. I årene som kommer, vil det nok komme enda flere forespørsler. Køen vil derfor vokse. Behovet for ny nettkapasitet er stort.  Hvorfor er dette viktig? Klimapolitikken og energipolitikken må henge sammen, men slik er det ikke alltid i dag. Den største flaskehalsen overfor omstillingen til lavutslipp er mangelen på nett- kapasitet. Men myndighetenes regulering av nettselskapene fører ikke til at samfun- net får tilgang til nok kapasitet fra strømnettet innen rimelig tid  Nettreguleringen behandler strømnettet som en ren kostnad. Den glemmer at strømnettet er en grunnleggende infrastruktur som tilrettelegger for realisering av store samfunnsverdier, og den glemmer at det har en stor verdi for samfunnet å ha tilgang til nettkapasitet som muliggjør tilknyt- ninger innen rimelig tid, fordi dette igjen muliggjør klimatiltak og økt verdiskapning. Siden nettre- guleringen ikke tar hensyn til helheten, skapes feilincentiver.   I dag premieres nettselskapene for å gjøre minst mulig. De premieres for å utsette investeringer i nettkapasitet, og de premieres for å ikke gjøre driftstiltak som kunne ha muliggjort flere tilknyt- ninger. Men det er ingen som kan vente veldig lenge på å få tilgang til nok strøm.  Nettselskapenes tilknytningsplikt er reaktiv, og den dekker ikke opp de behovene som samfunnet har. Det tar ofte for lang tid å etablere kapasitet i transmisjonsnett og regionalt distribusjonsnett basert på konkrete kundebestillinger. Slik infrastruktur har meget lange ledetider (3-15 år). Både IEA og EU peker på forventningsbaserte nettinvesteringer som en nøkkel for omstillingen til lav- utslipp. Dette er bl.a. omtalt i IEAs «Electricity Grids and Secure Energy Transitions» og EUs «Grids, the missing link - An EU Action Plan for Grids». Også i Norge må vi investere i transmi- sjonsnett og regionalt distribusjonsnett basert på forventninger. Forventningsbaserte tilnær- minger er rasjonelle for samfunnet, og det behøves en nettregulering som tilrettelegger for dette.  Klimautvalgets utredning «Omstilling til lavutslipp. Veivalg for klimapolitikken mot 2050» sier lite om strømnettet. Dette er en svakhet ved utredningen. Fordi elektrifiseringstiltak krever strømnett, kan mange viktige klimatiltak ikke gjennomføres og klimamål bli uoppnåelige uten tilgang til nok kapasitet fra strømnettet.  ",28.02.2024,Aksjeselskap
Naturvernforbundet,"NOU 2023: 25 OMSTILLING TIL LAVUTSLIPP - VEIVALG FOR KLIMAPOLITIKKEN MOT 2050 - HØRINGSUTTALELSE  Ressursene er knappe, og dette utdypes videre ved at utvalget blant annet påpeker at det er langt færre ulemper ved å planlegge for et lavenergisamfunn enn et høyenergisamfunn. Det vi gjør i dag, må stå seg i et langsiktig perspektiv. Vi må unngå såkalt stiavhengighet, altså unngå at valg vi tar i dag, hindrer oss i kunne velge gode løsninger i framtida. Klimapolitikken må favne bredere, ikke bare begrenses til utslippene fra norsk territorium. Naturvernarbeidet og klimaarbeidet henger tett sammen. Næringslivet og forbruksmønstre må omstilles. Økonomien må bli sirkulær. Omstillingen til et lavutslippssamfunn skal gjennomføres på en rettferdig måte, som styrker muligheten for meningsfull medvirkning fra alle deler av befolkningen.   Erkjennelsen om at ressursene er knappe og at vi dermed også må omstille samfunnet, gjør det såkalte UFF-prinsippet logisk. UFF står for unngå, flytte og forbedre. Klimautvalget påpeker at tiltak for å unngå utslipp har høyest prioritet og bør være utgangspunktet for alle vurderinger. Klimautvalget bruker dette prinsippet gjennomgående for å illustrere hvilke større omstillinger som er nødvendig for å komme i mål. Å bare bytte ut en innsatsfaktor med en annen i en ellers lik «produksjonsprosess» er ikke tilstrekkelig. Både menneskelige ressurser, arealer, energi og andre fysiske innsatsfaktorer vil bli begrensende. Miljødirektoratet har blant annet gjennomført beregninger for transportsektoren som viser at strømbehovet ved elektrifisering av transportsektoren i 2050 vil være 16 TWh høyere om trafikken vokser i tråd med trafikkprognosene enn om trafikken holder seg på dagens nivå, i tillegg til at behovet for biodrivstoff er større.  Klimautvalget 2050 er opptatt av at utslippskutt som gjøres i dag, må stå seg i et langsiktig perspektiv. Det er viktig bør resultere i at fokuset fjernes fra tiltak som gir kortsiktig gevinst på det årlige klimaregnskapet, som for eksempel satsing på biodrivstoff, og flyttes over på tiltak som gir reell omstilling i tråd med UFF-prinsippet.  Vi vil i resten av uttalelsen kommentere utredningens del B sektorvis. Vi starter omtalen av hvert tema med å trekke fram noen særlig viktige og relevante punkter fra Klimautvalgets anbefalinger, som vi støtter. Deretter tilføyer vi Naturvernforbundets synspunkter, med vekt på momenter som bør presiseres eller tilføyes. Temaet usikkerhet og rettferdighet i omstillingen kommenterer vi under de respektive sektorene.  Energisystemet Særlig viktige og relevante anbefalinger fra utvalget Kraftprisene må reflektere at kraft er en knapp ressurs for å gi insentiver til å begrense bruken av kraft. Staten bistår husholdninger som har problemer med å håndtere høye og ustabile priser, men ikke på en slik måte at insentivet til effektiv energibruk og energisparing reduseres. Økt utbygging av fornybar energi og ny infrastruktur må skje innenfor rammen av en helhetlig arealpolitikk. Det innføres sterkere virkemidler for energieffektivisering. Biomasse, som er en knapp ressurs, prioriteres til andre formål enn energi. Utrede om det er hensiktsmessig med tydeligere prioritering av tilgang til kapasitet i kraftnettet etter samfunnsnytte og bidrag til omstilling til lavutslippssamfunnet.   Synspunkter fra Naturvernforbundet Som utvalget peker på, er det langt færre ulemper ved å planlegge for et lavenergisamfunn enn et høyenergisamfunn.  Vi kan ikke tillate kraftproduksjon basert på fossile energibærere, men vi må – slik utvalget har gjort – erkjenne at fornybar energi er en knapp ressurs, og at denne må brukes effektivt. For å skaffe til veie den elektriske kraften som trengs for å erstatte fossil energi og samtidig ta hensyn til naturkonsekvenser, er det svært viktig at UFF-rammeverket benyttes.  Samfunnet må derfor satse stort på energieffektivisering og energisparing, og på å unngå unødig energiforbruk. Det er et stort potensial for energieffektivisering og energisparing, men det mangler kraftfulle virkemidler. For å utløse potensialet i bygg foreslår Naturvernforbundet en kombinasjon av krav, informasjon/veiledning og økonomisk støtte. Deler av støtten kan være lån, for eksempel gjennom nettselskapet. Overskuddsvarme, varme fra berggrunn og havet må erstatte en del av den elektriske oppvarmingen.  Den nye fornybare kraftproduksjonen må skje med svært strenge krav til miljø og ivaretakelse av samiske rettigheter. Det bør innføres absolutte krav som ikke tillater inngrep i verdifull natur. Videre må det stilles krav til kvaliteten på naturkartleggingene, og disse må gjennomføres uten bånd mellom utbygger og kartlegger. Se nærmere omtale i teksten om areal og natur.   Naturvernforbundet mener det bør innføres kriterier for prioritering av kraftressursene, og det er derfor viktig at det gjennomføres en utredning av dette, slik utvalget peker på.  Naturvernforbundet vil påpeke at elektrifisering må være hovedtiltaket når en energibærer skal byttes ut med en annen. Men det er heller ikke likegyldig hvordan vi elektrifiserer. Direkte bruk av strøm gir lavest energibehov. Bruk av grønt hydrogen, grønn ammoniakk og syntetisk drivstoff er svært kraftkrevende og kan bidra til å forsinke utfasing av forbrenningsmotoren. Syntetisk drivstoff er også klimamessige betenkelig da det slipper ut like mye CO2 ved forbrenning som tradisjonelt drivstoff. Naturvernforbundet støtter ikke produksjon og bruk av blått hydrogen, da dette kan bidra til nye investeringer i petroleumssektoren. Bruk av karbonfangst og -lagring (CCS) bør reserveres utslipp fra aktiviteter vi skal ha med oss inn i lavutslippssamfunnet og ikke ved forbrenning av fossil energi.  Klimautvalget anbefaler at biomasse, som er en knapp ressurs, prioriteres til andre formål enn energi. Naturvernforbundet er enig i dette, og vil understreke at det er særlig problematisk med stor satsing på bruk av biodrivstoff i transportsektoren, slik Norge gjør. Bruk av flytende biodrivstoff kan bidra til å forsinke utfasing av forbrenningsmotoren. Produksjonen beslaglegger i stor grad arealer som trengs til matproduksjon og/eller bidrar til ytterligere tap av natur og naturmangfold. Strenge bærekraftskrav i Norge løser ikke problemet. Flytende biodrivstoff i veitrafikken er ingen langsiktig løsning i IEAs scenario Net Zero by 2050. Vi vil imidlertid påpeke at biogass produsert av avfallsressurser er en  gunstig utnyttelse av biomasse til energiformål og kan brukes i tyngre kjøretøy/fartøy der direkte elektrifisering er vanskelig. Naturvernforbundet etterlyser en helhetlig plan for hvordan de knappe bioressursene kan utnyttes best mulig, som også tar hensyn til at arealsektoren må kutte sine utslipp og helst øke opptaket på en naturlig måte, i tillegg til å ta vare på biologisk mangfold.  Areal og natur Særlig viktige og relevante anbefalinger fra utvalget Nasjonale myndigheter setter klare rammer for kommunenes ansvar. Det tradisjonelle vernet blir betydelig økt for alle økosystemer, spesielt for hav, myr, og skog. For å bidra til å begrense hogst i gammel skog som ikke har formelt vern, anbefaler utvalget at det innføres meldeplikt på nasjonalt nivå for avvirkning i områder med biologisk gammel skog. Innsigelse brukes aktivt for å gi rettledning og føringer til kommunene. Det innføres et krav om «planvask», slik at kommunene reviderer kommuneplanens arealdel og vedtatte reguleringsplaner (eldre enn 5 år), for å ta ut områder avsatt til ulike former for utbygging, men som ikke tar nødvendig hensyn til klima- og miljømålene. Det innføres et krav om «prosjektvask» for vedtatte samferdselsprosjekter som ikke er gjennomført. Det etableres naturregnskap og arealregnskap både for nasjonalt, fylkeskommunalt og kommunalt nivå. Natur- og klimakompetansen styrkes i alle kommuner, fylkeskommuner og hos statsforvalteren.   Synspunkter fra Naturvernforbundet En intakt natur er i et klimaperspektiv viktig for å hindre klimagassutslipp fra arealbruk, ta opp og lagre mer karbon samt dempe de negative konsekvensene av blant annet mer nedbør og ekstremvær. I tillegg er det avgjørende å ta vare på artsmangfoldet og sikre naturens økosystemtjenester, og da må vi forvalte arealene riktig. I et klimaperspektiv er skogene i Norge viktige, da de tar opp og holder på store mengder karbon, ikke minst i jorda. Også myrene er svært viktige karbonlagre.  Klimautvalgets gode anbefalinger må resultere i konkret politikk. For mer utdypende innspill vil vi vise til rapporten For Naturen, skrevet av flere miljøorganisasjoner i 2023.  For det første må vi få tydelige mål for areal og natur i Norge. Den internasjonale naturavtalen må danne rammene. Det er ingen grunn til at Norge, som et ressurssterkt land, skal ha mindre ambisiøse mål enn det naturavtalen har satt for verden som helhet. Det betyr blant annet at vi må verne 30 prosent av Norges hav- og landområder og restaurere 30 prosent av delvis ødelagt natur.  Det er kommunene som har ansvaret for arealpolitikken, og vi ser ikke for oss at noe annet forvaltningsnivå skal ta over disse oppgavene. Det som imidlertid trengs, er sterkere føringer som gjør at kommunene bidrar til å innfri internasjonale og nasjonale mål og forpliktelser. Det er få insentiver til dette i dag, men sterke krefter som trekker i motsatt retning. Manglende kompetanse og nære bånd mellom politikere og utbyggere er et problem, særlig i små og mellomstore kommuner.  Staten må sette klare krav til arealpolitikken for å sikre naturverdiene både kvalitativt og kvantitativt. Klare rammer for det kommunale selvstyret er vanlig i andre sektorer, også når det gjelder jordvern. Det må bli like vanlig i arealpolitikken, uten at det skal karakteriseres som brudd med lokalt selvstyre av den grunn. Landbasert vindkraft er nå blitt inkludert i plan- og bygningsloven. Naturvernforbundet vil understreke at naturødeleggende vindindustri må stanses. Utbygging må avgrenses til mindre anlegg, i industrialiserte områder.  Nasjonale forventninger til regional og kommunal planlegging må omgjøres til nasjonale føringer, basert på tiltakshierarkiet, som både minimerer arealnedbygging generelt og bidrar til mer kompakte byer og tettsteder og dermed reduserer transportbehovet og fremmer areal- og energieffektiv transport basert på UFF-prinsippet. Statsforvalterne må få klar instruks om å fremme innsigelse dersom de nasjonale føringene brytes og få støtte fra departementet når disse sakene løftes.  Vi trenger absolutte krav som ikke tillater inngrep uten statlig dispensasjon i visse typer arealer, som blant annet verneområder, myr og annen våtmark, skog som ikke er blitt flatehogd, annen karbonrik skog, villreinområder, områder med prioriterte og trua arter, utvalgte naturtyper og kulturlandskap, strandsonen og INON-områder.  For å ivareta mer kvantitative mål om naturbevaring og -restaurering bør prinsippet om arealnøytralitet, basert på tiltakshierarkiet, innføres som styrende for kommunenes arealpolitikk. Det betyr at kommunene må oppnå netto null tap av natur. Når kunnskapsnivået tillater det, i form av blant annet bedre kartlegginger og naturregnskap, må målet skjerpes til netto null forringelse av naturens økologiske tilstand. Med slike rammer for arealpolitikken vil eventuelle uunngåelige inngrep måtte kompenseres med restaurering av natur minimum tilsvarende den som bygges ned. Utbyggerne må betale for dette. Dermed oppstår arealsektorens kvotesystem.  Naturvernforbundet ønsker ikke at det i tillegg innføres en egen avgift på nedbygging av natur. Det vil være vanskelig å sette en monetær verdi på de mange ulike typene natur, og det er også uklart hva effekten vil være. En betalt avgift vil også kunne oppfattes som aksept for nedbygging og dermed få utilsiktet effekt, og det vil kunne undergrave dagens planbaserte arealforvaltning.   Som ledd i alt dette vil Klimautvalgets anbefaling om at det innføres et krav om «planvask», stå sentralt, der arealplanene revideres i tråd med nye krav og føringer. Det vil også være naturlig å styre arbeidet med planlegging på regionalt nivå, for å oppnå mer helhetlige vurderinger og beslutninger på tvers av kommunegrensene og hindre unødig «konkurranse» mellom kommuner som ønsker å tiltrekke seg nye arealkrevende virksomheter.   For å få til effektiv og god arealplanlegging er gode naturkartlegginger en forutsetning. Disse må gjennomføres av kompetent personale, og det må settes av nok tid til at undersøkelsene kan fange opp det som er av verdier ved forskjellige årstider. For å sikre tillit til slike kartlegginger er det er også avgjørende at båndet mellom utbygger og utreder brytes. Vi foreslår at det stilles strenge krav til utrederne, og at det er en offentlig instans som blir oppdragsgiver, men at det er utbyggerne som fortsatt må betale for utredningene. Skogbruket burde fått mer oppmerksomhet i Klimautvalgets utredning. Det er bra at utvalget anbefaler innføring av meldeplikt ved hogst, men vi trenger langt sterkere virkemidler for å gjøre skogbruket bærekraftig. Det må umiddelbart innføres et midlertidig forbud mot hogst i skoger som ikke er blitt flatehogd, inntil de biologiske verdiene i områdene er kartlagt. Samtidig bør det innføres permanent forbud mot flatehogst av naturskog. Målet i den internasjonale naturavtalen om å verne 30 prosent av hav- og landområdene må også gjelde for skogene. Omfanget av hogst må ses i lys av både klima- og naturkonsekvensene, og da bør skogens karbonlager økes på en naturlig måte. Hogst må ikke skje før tømmeret er hogstmodent, og det vil være bra for klimaet å stanse markberedning, nitrogengjødsling og grøfting av våtmark og fuktige skogtyper. Vi har allerede et meget stort omfang av skogsveier. Disse må omfattes av samme lovverk som andre arealinngrep, og subsidiene til bygging av disse må opphøre.   Matsystemet Særlig viktige og relevante anbefalinger fra utvalget Innrette støtteordningene under jordbruksavtalen slik at de i større grad støtter opp under omstilling av jordbruket til et lavutslippssamfunn, ivaretakelse av kulturlandskap og naturmangfold. Stanse bunntråling inntil klimaeffektene av bunntråling er bedre kartlagt.   Synspunkter fra Naturvernforbundet om jordbruket Naturvernforbundet er godt fornøyd med at Klimautvalget trekker fram de fleste viktige momentene for klima og jordbruk, men vi får inntrykk av at kapitlet om matsystemet preges mer av intern uenighet i utvalget enn andre kapitler.  Utvalget beskriver helt korrekt hvordan jordbruket bør utvikles for både å få ned utslippene og øke norsk sjølforsyning, basert på forutsetningen om at forbruket av melk og kjøtt må reduseres til det halve eller mer, i tråd med de nye nordiske kostrådene.   Det er også prisverdig at utvalget beskriver hvordan klimaendringene allerede har gitt årlige utfordringer for jordbruket og særlig stor skade i 2018 og 2023. Utvalget sier også at klimaendringene allerede skader jordbruket i land som Norge importerer mat og fôrvarer ifra, men avrunder avsnittet med en veldig forsiktig beskrivelse av de klimautfordringene som jordbruket kommer til å få fra nå til 2050. Når vi ser hele bildet av hvordan jordbruket påvirkes av klimaendringene, mener vi at utfordringene for matsystemet kommer til å bli betydelig større enn det utvalget gir inntrykk av.  Det vi mener er den største svakheten i Klimautvalgets kapittel om matsystemet og jordbrukets del av dette, er formuleringen i strekpunkt 1 under utvalgets anbefalinger: «fjerne alle klimagassutslipp i jordbrukssektoren som ikke er knyttet til biologiske prosesser»   Når dette sees sammen med figur 13.1 på side 272, får vi inntrykk av at Klimautvalget har konkludert med at det ikke er mulig å få til mer enn snaue 20 prosents kutt i jordbrukets utslipp framover mot  2050. Dette kan også tolkes av det utvalget skriver på side 147: «Utvalget legger til grunn at i et lavutslippssamfunn, hvor så å si alle utslipp er fjernet for godt, vil det fortsatt være utslipp knyttet til produksjon av mat. Det er ikke mulig å fjerne alle utslipp knyttet til biologiske prosesser fra produksjon av mat, men de kan reduseres ved å endre hvordan og hva som produseres. Å redusere utslipp i matsystemet innebærer derfor både bruk av lavutslippsteknologi, endret produksjon og atferdsendringer.»   I offentlige foredrag har utvalgets medlemmer Kristin Halvorsen, Audun Korsæth og Gro Sandkjær Hansen presentert figur 13.1 og gitt det inntrykket at Klimautvalget mener at jordbruket må få ha det meste av samfunnets totale utslipp i 2050.   På oppdrag for Klimautvalget har NIBIO og Ruralis med hovedforfattere Anne Kjersti Bakken og Klaus Mittenzwei skrevet følgende rapport: Produksjonspotensial i jordbruket og nasjonal sjølforsyning med mat. Den viser at det er fullt mulig å øke norsk sjølforsyning til over 80 prosent dersom befolkningen reduserer forbruket av kjøtt og melk.   Naturvernforbundet mener at Klimautvalget burde tatt utgangspunkt i de viktigste scenarioene fra denne rapporten og estimert hvordan disse ville slå ut på jordbrukets utslipp av klimagasser. Vi har selv gjort enkle beregninger og kommer til at halvering av antall drøvtyggere – som resultat av at befolkningen følger helseanbefalingene fra Nordic Nutrition Recomendations 2023 (NNR2023) for forbruk av melk og kjøtt – kan kutte utslippene av klimagasser i jordbruket med opp mot 2,3 millioner tonn CO2-ekvivalenter. Om befolkningen følger anbefalingene i NNR2023 også for klima og bærekraft, blir potensialet hele 2,9 millioner tonn. Når vi regner med utslippskutt som kan gjøres i arealbrukssektoren (LULUCF) ved at 90 prosent av den organiske jorda som drives, tilbakeføres til naturlig myr, kan jordbrukets utslipp reduseres med henholdsvis 5,7 og 6,4 millioner tonn CO2- ekvivalenter, avhengig av om kun helseanbefalingene eller både helse- og klima- /bærekraftanbefalingene følges. I de siste to tallene inngår det også at jordbrukets utslipp i bygg- og transportsektorene er redusert til null.   I det videre arbeidet basert på Klimautvalgets utredning forventer vi gode beregninger av klimagassutslipp fra forskjellige kostholdscenarioer for det norske matsystemet.   Vi vil understreke, slik Klimautvalget også påpeker, at virkemidlene i jordbrukspolitikken må legges kraftig om for å greie de nødvendige utslippsreduksjonene. Langt sterkere insentiver for å ta klima- og bærekraftshensyn i jordbruksavtalen blir da viktig.  Synspunkter fra Naturvernforbundet om fiske Anbefalingen om redusert tråling er viktig. I tillegg til effekten på biologisk mangfold er det høye klimagassutslipp fra denne aktiviteten, både fra høyt energiforbruk og fra oppvirvling av bunnsedimenter. Fagartikkelen Atmospheric CO2 emissions and ocean acidification from bottom- trawling gir mer kunnskap.  Naturvernforbundet foreslår at reduksjon i bunntrålaktiviteten inngår som del av Norges oppfølging både av FNs naturavtale og klimamål. I våre innspill til naturavtalen vi foreslått følgende: 1. Innføre sterkere regler for både kommersielt fiske i Oslofjorden og Skagerrak, i tråd med vitenskapelige anbefalinger fra Havforskningsinstituttet, gjennom å blant annet stoppe tråling og snurpenotfiske i forringede marine økosystemer og særlig sårbare fjordområder. 2. Innføre forbud mot bruk av bunntrål og snurrevad innenfor grunnlinjen i sør, som det allerede er i nord, og sikre at områder som hittil ikke er blitt utsatt for trål, skjermes mot tråling. 3. Styrke vernet i allerede etablerte marine nasjonalparker, sjøfuglreservater og andre marine verneområder, med blant annet forbud mot bunntråling, slik at de kan inngå i Norges rapportering om måloppnåelse på vern av 30 prosent av havområdene.  Når det gjelder klimaeffekter av fiskeriene, anbefaler Naturvernforbundet at fiskemetodene vris over på dem som gir minst utslipp per enhet sjømat. Det handler om å erstatte støtte til fossilt drivstofforbruk i fiskeriene med annen støtte, for eksempel til mengde bærekraftig høstet fisk, eller til forskning og utvikling av naturvennlig fisketeknologi.  Fiskeoppdrett er også en viktig del av det norske matsystemet, men lite beskrevet av utvalget. Fra klimaperspektiv er Naturvernforbundet særlig opptatt av det uheldige av at det brukes store mengder import av fôr til denne næringen, i tillegg til økende energiforbruk, blant annet til landbaserte anlegg. I tillegg fører dagens manglende rensing og gjenvinning av næringspartikler fra anleggene til stort tap av energi og næringssalter.   Transport og mobilitet Særlig viktige og relevante anbefalinger fra utvalget Tiltak som reduserer etterspørselen etter transport, blir prioritert, både når det gjelder transport av varer og av personer, blant annet ved at: − eksisterende infrastruktur utnyttes og vedlikeholdes fremfor utbygging av ny − stiavhengighet blir vurdert og vektlagt i alle beslutninger − utviklingen av transportsystemet bidrar til å redusere samlet ressurs og arealbruk − utviklingen av transportsystemet reduserer samlet energibruk på transport. Det bør satses på direkte elektrifisering så langt som mulig, og ikke energikrevende drivstoff som hydrogen eller biodrivstoff − det legges mindre vekt på å legge til rette for høy hastighet i veisystemet Transportsystemet utvikles samlet på tvers av ulike transportformer og regioner, og tar utgangspunkt i det transportsystemet man vil ha i fremtiden, ikke hva en videreføring av historiske trender vil tilsi. Nasjonal transportplan tar utgangspunkt i transportetterspørselen og transportsystemet i et lavutslippssamfunn i 2050.   Synspunkter fra Naturvernforbundet UFF-prinsippet har stor relevans i transportsektoren, for å løse hele spekteret av miljøutfordringer fra transport. Energibehovet fra transportmidlene er allerede nevnt, men vi vil minne om at transport gir  betydelige utfordringer på mange plan, og mye av dette løses ikke ved elektrifisering eller bytte av transportmidler: støy, utslipp av svevestøv og mikroplast og arealbeslag (med konsekvenser for matjord, klima, naturmangfold og friluftsliv). I tillegg er det sterk kobling mellom transport og arealbruk. Arealpolitikken påvirker transportbehov og valg av reisemåter, og infrastrukturutbygging påvirker hvor boliger og arbeidsplasser lokaliseres. Klimakonsekvensene oppstår fra bruk av transportmidlene gjennom energibehov, fra produksjon av transportmidler og fra nedbygging av arealer.  En parallell til UFF-prinsippet som skal brukes ved infrastrukturplanlegging, er firetrinnsmetodikken (se Håndbok V712 Konsekvensanalyser, kapittel 3.7), men den brukes dessverre ikke i det omfanget som det burde.  Det er viktig, som Klimautvalget påpeker, at den nasjonale elbilpolitikken i flere større byer i stor grad undergraver målet om at personbiltrafikken ikke skal øke. Vi vi påpeke at Norge har ført en ambisiøs politikk for å fase inn elbiler, og det er nødvendig for å innfri målet om å stanse salget av bensin- og dieselbiler innen 2025. Men det har vært for mye bruk av positive virkemidler, som har bidratt til for mange og for store biler som kjøres mye. UFF-prinsippet har ikke fått tilstrekkelig gjennomslag. Kjøpsavgiftene på elbil må derfor differensieres, på en måte som premierer energi- og ressurseffektive kjøretøy. Bruksfordelene bør fases ut. For å få til mer riktig prising av trafikkens eksterne kostnader bør differensiert veiprising tas i bruk. Da blir det mulig å øke prisen på bilkjøring i byene, der de eksterne kostnadene er høyest, uten at dette får negative distriktspolitiske utslag. Dette må kombineres med en arealpolitikk og andre kjente virkemidler som begrenser transportbehovet og fremmer gange, sykkel og kollektivtransport.  Klimautvalget anbefaler at det innføres et krav om «prosjektvask» for vedtatte samferdselsprosjekter som ikke er gjennomført. Dette må bety at kun prosjekter som har vært gjenstand for «prosjektvask», kan få prioritet i ny Nasjonal transportplan, som Stortinget skal behandle før sommeren.   Klimautvalget anbefaler at transportsystemet må utvikles med utgangspunkt i det transportsystemet vi ønsker, ikke hva videreføring av historiske trender vil tilsi, og at Nasjonal transportplan må ta utgangspunkt i transportetterspørselen og transportsystemet i et lavutslippssamfunn i 2050. Da er det ikke plass til nye motorveier eller større flyplasser.   Men slik er det ikke. Prognosene er basert på historisk trafikkutvikling og ikke på politiske mål, som nullvekstmålet for byene. Svaret blir da å bygge mer veikapasitet, som igjen bidrar til mer trafikk. Systemfeilen forsterkes ytterligere fordi trafikkvekst som regel fører til økt samfunnsøkonomisk nytte av veiprosjekter, også i områder med nullvekstmål. Da vil kapasitetsøkende veiprosjekter favoriseres, til tross for at det skyldes en «gevinst» som strider med vedtatt politikk. Et eksempel her er Ytre Ringvei i Kristiansand. Det framstilles av Nye Veier som et samfunnsøkonomisk lønnsomt prosjekt. Men denne veien ligger i et område som omfattes av målet om nullvekst i personbiltrafikken. Heldigvis er det gjennomført en lønnsomhetsanalyse for dette og noen få andre prosjekter som legger nullvekst i biltrafikken til grunn. Da vil prosjektets prissatte konsekvenser ende opp med et tap på 0,9 milliarder kroner.  Klimautvalget anbefaler at tidligfaseplanleggingsmodellen KVU/KS1 i større grad belyser hensyn til klima og natur. Det er nødvendig. Samtidig er det en stor svakhet at Avinors utbygginger som finansieres av kommersielle inntekter, som for eksempel en tredje rullebane på Gardermoen, som er et prosjekt på flere titalls milliarder kroner, slipper KVU/KS1 fordi det er eksternt finansiert. Slik kan det ikke være. Konsekvensene for samfunnet vil være nær de samme, uansett finansiering, og da må det stilles krav til KVU/KS1 til alle utbygginger i statlig regi.   Dette bringer oss også over på spørsmålet om hvordan Avinor er finansiert. Selskapet drifter de aller fleste flyplassene i Norge med rutetrafikk, både de store – og mange små distriktsflyplasser. Avinors inntekter kommer ordinært fra landingsavgifter og kommersielle inntekter, som fra taxfree-salg. For å ha nok penger til å opprettholde og videreutvikle distriktsflyplassene må Avinor tjene nok penger på de store flyplassene. Selskapet blir da avhengig av høy trafikk på ruter der alternativet til fly burde vinne fram, og er ikke tjent med virkemidler som begrenser flytrafikken eller en politikk som fremmer for eksempel digitale møter framfor fysisk reising. Selskapet kan slå i bordet med at alt dette vil være distriktsfiendtlig, men det skyldes jo bare at finansieringsformen er slik. Om distriktsflyplassene heller finansieres gjennom ordinære offentlige bevilgninger over statsbudsjettet, slik riksveier og jernbaner finansieres, så vil disse flyplassene kunne videreutvikles samtidig som vi kan innføre virkemidler som begrenser flytrafikken. Den ulogiske taxfree-ordningen kan da også enkelt fjernes, samtidig som innførselskvotene på alkohol og tobakk reduseres.   Økonomisk aktivitet, velferd og sirkularitet Særlig viktige og relevante anbefalinger fra utvalget Politikken vektlegger velferd mer enn materiell velstand samt tar utgangspunkt i at ressurser er knappe og at det derfor er nødvendig med en mer sirkulær økonomi. Den økonomiske politikken gjøres konsistent med overgang til et lavutslippssamfunn. Perspektivmeldingen bør inneholde analyser som viser i hvilken grad fremskrivninger av økonomisk vekst er konsistente med målsettingen om reduserte klimagassutslipp og en mer sirkulær økonomi. Skatteutvalgets anbefaling om en bred utredning av virkemidler for en mer sirkulær økonomi følges opp. En slik utredning bør vurdere et bredt sett av virkemidler, også utover skatte- og avgiftssystemet, som kan bidra til en mer sirkulær økonomi.   Synspunkter fra Naturvernforbundet Det er bra at utvalget peker på motsetningene mellom økonomisk vekst, mål om reduserte klimagassutslipp og bruk av naturressurser innenfor klodens tåleevne. Utvalget peker også på at økonomien må bli sirkulær. Uttaket av råmaterialer og energi må da komme innenfor klodens tåleevne.  Det viktig å komme i gang med en grundig utredning av virkemidler for en mer sirkulær økonomi. Hele spekteret av virkemidler må analyseres, men det må ikke være til hinder for å forsterke eksisterende virkemidler og ta i bruk nye på kort sikt. Produsentansvar må bli en viktig del av virkemiddelpakka.  Vi må unngå at nødvendige klimatiltak, som elektrifisering, fører til vesentlige negative konsekvenser på andre områder. Innsats for etablering av sirkulære verdikjeder på mineralområdet vil være særlig viktig. Gjenvinning av mineraler er et område Norge per i dag henger langt etter på, men hvor vi, med en stor prosessindustri, kan ha store muligheter. Industrien må ta i bruk en større andel resirkulerte produkter og sørge for at utvinning av naturressurser skjer uten å overskride naturens tålegrense. Innføring av sirkulær økonomi åpner nye muligheter for produkter med lengre levetid, kombinasjoner av tjenester og produkter samt forretningsmodeller innen delingsøkonomi, leie i stedet for å eie, reparasjonsvirksomhet og annenhåndsmarked. Naturvernforbundet er opptatt av at avfallshierarkiet legges til grunn, noe som betyr sterkt fokus på å redusere avfallsmengden og stille krav om økt levetid på produkter og reparerbarhet – og å fremme virkemidler som gjør at produkter faktisk repareres framfor å kastes. Materialgjenvinning er nødvendig, men ofte går mye av verdien i ressursene til spille når et produkt kasseres, i tillegg til at det kan oppstå andre miljømessige utfordringene. Bruk av karbonfangst og -lagring på avfallsforbrenningsanlegg er et eksempel på et ledd i en lineær økonomi. I en sirkulær økonomi skal ressursene gå i et kretsløp, ikke havne i forbrenningsovnene. Vi må ikke komme i en situasjon der det investeres stort i karbonfangst og -lagring på forbrenningsanlegg, slik at det oppstår motvilje mot å ta i bruk virkemidler som resulterer i en sirkulær økonomi. Det betyr ikke at vi finner det uaktuelt å investere noe i dette, men kapasiteten må vurderes kritisk. Innovasjon, omstilling og næringsstruktur Særlig viktige og relevante anbefalinger fra utvalget Selskaper setter klimamål og planlegger for hvordan disse skal nås. Klimamålene bør omfatte virksomhetens direkte utslipp og indirekte utslipp (Scope 1, 2 og 3) basert på en vesentlighetsvurdering. Handelspolitikken utvikles for å understøtte overgangen til et lavutslippssamfunn og en sirkulær økonomi. Myndighetene har større oppmerksomhet om å skape en mer effektiv planlegging og gjennomføring av offentlige investeringsprosjekter hvor klimahensyn er integrert, slik at omstillingen til et lavutslippssamfunn ikke blir mer krevende enn nødvendig Samspillet mellom staten og partene i arbeidslivet videreutvikles for å sikre en vellykket omstilling, for eksempel ved å bygge videre på erfaringene med Rådet for rettferdig omstilling i arbeidslivet og klimapartnerskap med næringslivet. Klimapolitikk og næringspolitikk trekker i samme retning.  Synspunkter fra Naturvernforbundet Det er svært viktig at det fremmes en ambisiøs og troverdig klimapolitikk som legger til rette for en mer forutsigbar omstilling til et lavutslippssamfunn for både private og offentlige aktører. Dette vil føre til en mer rettferdig og vellykket omstilling for sivilbefolkning og arbeidstakere knyttet til berørte næringer.  Naturvernforbundet mener særlig at en manglende plan for utfasing av petroleumssektoren hindrer viktig kapital og arbeidskraft til bedrifter som vil spille en stor rolle i et lavutslippssamfunn (se seksjon for petroleumssektoren). Det kan potensielt koste mye å ikke reagere nå, som utvalget belyser. Naturvernforbundet ber om effektiv planlegging og gjennomføring av offentlige investeringsprosjekter som vil bidra til å utløse det store behovet for private investeringer i omstillingsarbeidet. Dette må skje ved bruk av UFF- rammeverket, da mye kan gjøres uten store investeringer i ny teknologi. Denne planleggingen må også skje i samspill med sivilsamfunnet. Da vil det være nyttig å få flere og åpne oppdateringer fra Rådet for rettferdig omstilling, slik at større deler av sivilsamfunnet kan følge utviklingen i dette arbeidet.  Klimapolitikken må skape engasjement hos private aktører for å både sikre innhenting av informasjon på direkte og indirekte utslipp og at omstillingen kan gå mer effektivt. I en rapport fra PWC avsløres det at kun 9 av 100 selskaper kutter utslipp i tråd med Parisavtalen. Norges fotavtrykk Særlig viktige og relevante anbefalinger fra utvalget Norge etablerer et nasjonalt mål om å redusere utslipp av klimagasser fra forbruk konsistent med Parismålene. Målet må understøttes av et regnskap for utslipp knyttet til forbruk i Norge, herunder utslipp som skjer i andre land fra produksjon av varer og tjenester som forbrukes i Norge. Regnskapet bør offentliggjøres hvert år. Det norske utslippsregnskapet forbedres og videreutvikles slik at utslippskilder som i dag ikke inngår, blir tatt med i regnskapet. Dette gjelder spesielt knyttet til havet som økosystem, inkludert karbonlagre på havbunnen. Norge fører et eget regnskap for direkte og indirekte utslipp knyttet til bruken av varer og tjenester som Norge eksporterer, og at regnskapet offentliggjøres hvert år. Norge forsterker sitt bidrag til klimafinansiering og lager en opptrappingsplan som kommuniseres til FN som Norges bidrag til klimafinansiering under Parisavtalen.  Synspunkter fra Naturvernforbundet Det er viktig at utvalget belyser Norges store fotavtrykk utenfor det nasjonale utslippsregnskapet. Det er på tide at vi bidrar sterkere til klimarettferdighet og utvikler vår klimapolitikk til å dekke bredere enn de territorielle utslippene.  Etablering av et helhetlig klimaregnskap, som inkluderer både utslipp knyttet til forbruk i Norge og forbruk av vår eksport i utlandet, vil synliggjøre utslippsmengden norsk politikk kan påvirke direkte. Et slikt regnskap, i tillegg til det ordinære i tråd med Klimakonvensjonen, vil gjøre at vi kan følge utviklingen av fotavtrykket vårt. Og det vil skape grunnlag for beslutninger som kan begrense utslippet fra den økonomiske aktiviteten vår. I tillegg kan det bidra til mer forståelse og potensielt mer støtte for klimatiltak og klimaomstilling i befolkningen. Det betinger at regnskapene er leservennlige og tilgjengelig for alle. Et nasjonalt mål om å redusere utslipp fra norsk import og eksport gir et sterkt signal om våre forpliktelser til å innfri de globale bærekraftsmålene og Parisavtalens temperaturmål.  Å synliggjøre endringer i havets karbonlagre og utslipp fra internasjonal luft- og sjøfart transport til og fra Norge er også viktig, og det må følges opp med virkemidler for å minske utslipp. Petroleumssektoren Særlig viktige og relevante anbefalinger fra utvalget Det utarbeides en strategi for sluttfasen av norsk petroleumsvirksomhet, og at denne legges frem for Stortinget så raskt som mulig. Det gis ikke ytterligere tillatelser til leting, utvinning (PUD), eller anlegg og drift (PAD) inntil en slik strategi er ferdigstilt, og at det er bred offentlig involvering i utarbeidelsen av kunnskapsgrunnlaget for strategien. Permanent stopp i letevirksomhet uten direkte tilknytning til eksisterende infrastruktur. Utvalget vurderer dette som et naturlig skritt på veien mot avvikling av all videre leting. Det besluttes ikke bygging av ny infrastruktur som binder oss til utslipp frem mot og forbi 2050. Som hovedregel å unngå kraft fra land som utslippsreduserende tiltak, og vurdere dette opp mot knappe kraftressurser og ønsket om å prioritere formål som er forenelig med et lavutslippssamfunn i 2050. Andre utslippsreduserende tiltak enn kraft fra land bør vurderes kontinuerlig. Norge tar en aktiv rolle internasjonalt for en koordinert omstilling fra fossil energi som inkluderer omstilling på tilbudssiden. Synspunkter fra Naturvernforbundet Klimautvalget angir en tydelig retning for petroleumspolitikken i Norge. Siden investeringene i denne sektoren er store og langsiktige, er det viktig med umiddelbar kursendring, og at utvalgets anbefalinger snarest følges opp. Som Klimautvalget beskriver, vil det være betydelige utslipp knyttet til utvinning så lenge det er aktivitet i næringen. Selv med elektrifisering og bruk av karbonfangst og -lagring vil det være betydelige utslipp fra forbrenning av olje og gass globalt. Videre investeringer i nye petroleumsfelt og - installasjoner må derfor opphøre for å oppnå nødvendig omstilling og tilstrekkelige utslippsreduksjoner nasjonalt og globalt. Stopp i investeringene vil føre til gradvis nedtrapping av sektoren og gode muligheter for å bygge opp nye næringer og omskolere arbeidsstyrken, og det reduserer risikoen for feilinvesteringer. Utvalgets anbefaling om at det som hovedregel ikke bør brukes kraft fra land som utslippsreduserende tiltak, er viktig. Særlig etter et par år med tidvis høye strømpriser og sterke ønsker om etablering av ny kraftkrevende næringsvirksomhet, har vi fått en diskusjon om hvorvidt myndighetene bør lage kriterier for hvordan kraftressursene bør prioriteres. Strømmen bør prioriteres til utslippsreduserende tiltak i sektorer vi skal ha med oss inn i lavutslippssamfunnet, og til etablering av bærekraftige arbeidsplasser. Petroleumsvirksomheten er ikke en slik sektor, og det trengs kraft til andre gode  formål. Store investeringer i kraft fra land vil også kunne forlenge levetida til petroleumsinstallasjoner, slik Klimautvalget peker på, i og med at dette kan redusere driftskostnadene og bidra til at mer olje kan tas ut. Kraft fra land til petroleumsinstallasjoner er altså først og fremst et tiltak for å utvinne mer olje og gass. I tillegg vil store investeringer gjøre nedstenging vanskeligere, og det vil framstille sektoren som mer klimavennlig enn hva det er reelt grunnlag for.  Naturvernforbundet mener at det viktigste, og på lang sikt det eneste, tiltaket for å kutte klimagassutslipp fra petroleumssektoren er en nedtrapping og rettferdig omstilling av sektoren i tråd med en strategi for sluttfasen av norsk petroleumsvirksomhet, som må være konsistent med Parisavtalens mål. Vi vil også minne om at 95−98 prosent av utslippene knyttet til sektoren skjer ved forbrenning av oljen og gassen som utvinnes. Nedtrapping er dermed en strategi som er i tråd med nødvendige utslippskutt globalt sett.  Naturvernforbundet mener generelt at Norge skal gjennomføre sine utslippskutt på hjemmebane. Vi er likevel redde for at det ikke er politisk vilje til å redusere aktivitetsnivået i petroleumssektoren så raskt at dette vi gi tilstrekkelige utslippskutt sammen med andre tiltak. I så fall er det bedre at akkurat denne sektoren i en kort overgangsfase får adgang til å bruke kvoter fra EUs kvotesystem til å kompensere for gjenværende utslipp. På den måten vil Norge kunne innfri klimamålet i 2030 innmeldt under Parisavtalen og lovfestet i klimaloven, samtidig som vi unngår store investeringer i aktiviteter som uansett må fases ut i et 2050-perspektiv, og at det beslaglegger knappe ressurser som bør brukes til andre satsinger.   Slik sett treffer Miljødirektoratets forslag til nytt klimamål for 2035 spikeren på hodet. Forslaget innebærer at Norge i sum kutter sine utslipp med 80 prosent innen 2035 sett i forhold til 1990-nivået. Samtidig skal tre firedeler av dette kuttes nasjonalt (altså på hjemmebane), noe som tilsvarer en reduksjon på 60 prosent fra 1990 til 2035. Dette er ambisiøst, men nødvendig, og vi vil presiserer at den siste firedelen av utslippsreduksjonen som ikke må tas nasjonalt, kun må kunne benyttes av virksomheter i sektorer som i dag er viktige, men som på sikt skal fases ut og ikke omstilles inn i lavutslippssamfunnet, i hovedsak petroleumssektoren.",28.02.2024,Forening
NORCE,"Høringsinnspill NOU 2023: 25 Omstilling til lavutslipp – Veivalg for klimapolitikken mot 2050 NORCE takker for muligheten til å komme med innspill til Klimautvalget 2050 sin rapport NOU 2023:25 Omstilling til lavutslipp – Veivalg for klimapolitikken mot 2050. NORCE er et av Norges største uavhengige forskningsinstitutter. Inkludert datterselskaper er NORCE et konsern med rundt 1000 medarbeidere med bakgrunn fra hele verden. NORCE er lokalisert langs store deler av kysten fra Oslo i sørøst til Alta i nord. Vi skaper ny kunnskap og innovasjoner innen helse, energi, miljø, klima samfunn og teknologi. Våre løsninger svarer på sentrale samfunnsutfordringer lokalt, nasjonalt og globalt.  Generelle kommentarer Vi ønsker å berømme utvalget for en grundig og faglig solid rapport som vil tjene som et viktig referansepunkt for den omstillingen vi står overfor. Integreringen av flere sektorer og politikkområder er spesielt verdifull. Den helhetlige tilnærmingen med tiltaksrammeverket (unngå, flytte og forbedre) anses som et passende konseptuelt verktøy, som kan anvendes på tvers av ulike sektorer. De avsluttende seksjonene, fra Kapittel 14 om Prinsipper for politikkens innhold til gjennomføringsaspekter, er godt og tydelig fremstilt.  Kommentarer til spesifikke kapitler I denne uttalelsen vil vi begrense våre kommentarer til noen få områder av interesse: I seksjon 4.2 fremhever rapporten viktigheten av rettferdighet i omstillingen, og presenterer ulike prinsipper på en effektiv måte. NORCE har en tverrfaglig satsing på klima- og energirettferdighet som forskningsfelt. Vår forskning viser at implementering av tiltak må ta hensyn til rettferdighetsaspektet for å unngå betydelig motstand fra berørte parter, interessenter og generelt i befolkningen. Tiltakene foreslått i seksjon 4.3 anses som godt vurderte i denne sammenhengen. Selv om rettferdighet er adressert i noen sektordeler av rapporten, som Energisystemet, kommer hensynet til rettferdighet mindre tydelig frem i andre deler, som for eksempel innen Matssystemet, Transport og mobilitet, og Innovasjon, omstilling og næringsstruktur. Her er det et forbedringspotensial. Gjennomgangen av energisystemet i Kapittel 5 diskuterer ulike energikilder og tiltak for elektrifisering for å øke andelen fornybar energiproduksjon. Vi ønsker å påpeke fraværet av geotermisk energi i denne diskusjonen, en konfliktfri, lokal, sikker og energieffektiv kilde. Geoenergi kunne bidratt betydelig til energiforsyningen og redusert utslipp av klimagasser. Norge har i dag omtrent 75 000 geoenergianlegg som produserer ca. 4 TWh til oppvarming og kjøling, med et potensial på 10 – 15 GW3. Dette er imidlertid ikke inkludert i Statistisk sentralbyrås (SSB) energistatistikker for varme og lavtemperatur-energi. Sammenlignet med Sveriges 658 000 anlegg, med sterk vekst i Finland og andre europeiske land, har Norge et forbedringspotensial. Utviklingen av geoenergi kunne også utnytte ekspertise fra petroleumssektoren og støtte den pågående energiomstillingen.  NORCE utfører anvendt forskning innen mange av de spesifikke fagfeltene som tas opp i rapporten, inkludert energisystemet, areal og natur, transport og mobilitet, økonomi, velferd, næringsliv og petroleum, samt samfunnsvitenskapelig forskning på politiske prosesser og deres virkninger. Vi stiller oss gjerne til disposisjon for spørsmål eller ytterligere engasjement i arbeidet.",29.02.2024,Aksjeselskap
Norges Fiskerlag,"Høringssvar NOU 2023:25 Omstilling til lavutslipp, veivalg for klimapolitikken mot 2050 Norges Fiskarlag viser til Klimautvalgets NOU 2023: 25 Omstilling til lavutslipp - Veivalg for klimapolitikken mot 2050, som er sendt på høring av Klima- og miljødepartementet den 31.10.2023. Utredningen har vært på høring hos våre medlemslag. Denne uttalelsen reflekterer innspill både fra Nord Fiskarlag og Sør-Norges Fiskarlag, samt Norges Fiskarlag. Saken ble også styrebehandlet den 31.1.24, og reflekterer derfor også landsstyrets syn.  Klimautvalget har levert en omfattende utredning. Vår høringsuttalelse besvarer kun de punktene som berører fiskerinæringa mest direkte.  Kap. 2, Ambisjoner og rammer for klimapolitikken Kapittelet beskriver det overordnede målet med klimapolitikken som er å begrense klimaendringene i tråd med internasjonale vedtatte mål. Utvalget skriver videre at så godt som alle utslipp av CO2 i Norge bør fjernes for godt innen 2050, og at fokus ikke lenger skal ligge på hvilke utslipp som skal kuttes, men heller på hvilke små utslipp som fortsatt skal være igjen.  Utvalget lister videre opp noen næringer de ser at kan ha problemer med å fjerne utslippene av CO2 helt innen 2050. Petroleum, jordbruk og luftfart nevnes. Her mener vi at også fiskeri må inkluderes, da det pr i dag ikke finnes alternativ teknologi som kan sørge for at utslippene fjernes, samtidig som at aktiviteten opprettholdes.  Kap. 3, Norske utslipp mot 2050 Utvalget har utarbeidet en analyse for reduserte utslipp i Norge til 2050 og viser til en gjennomgang av samtlige utslipp i det norske utslippsregnskapet. Analysen viser hva som per i dag ser ut til å kunne være mulige utslippskutt til 2050 uten å redusere aktivitetsnivået. Jordbruk er satt opp som egen sektor, mens fiskeri er satt i sekkeposten «Luftfart, sjøfart, fiske, motorredskaper m.m». Ifølge den tekniske analysen skal «Luftfart, sjøfart, fiske, motorredskaper m.m.» redusere sine utslipp av betydelig omfang, mens jordbruk ikke har samme mål, da utslipp som følge av produksjon av rødt kjøtt ikke kan reduseres så lenge aktivitetsnivået ikke skal ned. Norges Fiskarlag mener det er uheldig at fiskeri er satt i en sekkepost med mange andre sektorer. Basert på kjent teknologi og prognosene fram mot 2050 vil det ikke være mulig å redusere utslippene fra fiskeri så mye som anslått her uten at det vil gå på bekostning av aktivitetsnivået. Vi mener beregningene bærer preg av å ha manglede innsikt i næringas utfordringer og at høsting av bærekraftig mat fra havet bør ha like høy aksept for utslipp som produksjon av rødt kjøtt. Kap. 4, Usikkerhet og rettferdighet i omstillingen Klimautvalget anbefaler at Norge gjennomfører en ambisiøs klimapolitikk for å nå klimamålene 2050, og at partene i arbeidslivet utfordres til å identifisere egne tiltak for å redusere klimagassutslipp og bidra til omstilling. Utvalget er tydelig på at det må koste mer å slippe ut klimagasser. Fiskeflåten er en konkurranseutsatt næring i ikke-kvotepliktig sektor, og har samme behov for konkurransedyktige vilkår som andre konkurranseutsatte næringer. Vi mener derfor at myndighetene må legge til rette for at også den norske fiskeflåten og øvrig konkurranseutsatt skipsfart i ikke-kvotepliktig sektor får konkurransedyktige rammebetingelser sammenlignet med tilsvarende næringer i EU. Norges Fiskarlag er svært bekymret over at avgiftene øker for fiskeflåten, og at dette ikke gjenspeiles i kompensasjonsordningene. Samtidig blir kvoter på viktige arter lavere. Økte avgifter og svekket driftsgrunnlag for fiskeflåten påvirker aktørenes muligheter til å investere i det grønne skifte og i verste fall også muligheten for å drive fiskeri. Vi mener at fiskerinæringen, som en viktig matleverandør og grønn næring med lavt karbonavtrykk, bør skjermes for avgiftsøkninger, all den tid det ikke finnes reelle alternativer. For at omstillingen skal bli rettferdig mellom ulike sektorer mener vi det er behov for å utarbeide et digitalt klimaregnskap på enkeltfartøynivå. Løsningen må også gi rom for å sammenligne ulike flåtegrupper, videre må det være mulig å sammenligne utslipp fra ulike sektorer (eks. fiskeri versus landbruk, eller fiskeri versus transport).  Kap. 6, Arealer og natur Utvalget mener at naturen må kartlegges bedre som grunnlag for god arealpolitikk, og påpeker viktigheten av at kunnskapsgrunnlaget for beslutninger er så godt som mulig. For å sikre dette foreslår utvalget at konsekvensutredninger bør bestilles av myndighetene og ikke av tiltakshaver. Norges Fiskarlag har lenge tatt til orde for større bevilgninger til kartlegging, og har ved flere anledninger opplevd utfordringer rundt kvalitet og habilitet til kunnskapsgrunnlaget i ulike saker som har berørt oss. Vi støtter derfor dette forslaget fullt ut, og ønsker samtidig en foreslått oversikt over arealbruksendringer på nasjonalt nivå velkommen. Kap. 7, Matsystemet Matproduksjon er en viktig del av omstillingen til et lavutslippssamfunn. Et bærekraftig matsystem bør ikke bare ta hensyn til miljø, men også ivareta aspekter som matsikkerhet, helse, bosetning, distriktspolitikk og sysselsetting. Utvalget påpeker at det er viktig å få etablert mer kunnskap om hvordan fiskeri og havbruk påvirker havets karbonlagre som bløtbunn og tareskog, og særlig hvordan ulike fangstmetoder, fangstredskaper og kvotestørrelser i fiskeriene kan påvirke havets karbonlagre. I påvente av mer kunnskap om hvordan bunntråling påvirker karbonlagrene i sedimentet tar utvalget til orde for å forby bunntråling. Norges Fiskarlag støtter at fiskeriene må ta del i omstillingen til et lavutslippssamfunn og ønsker å bidra til utformingen av en bærekraftig klimapolitikk. Vi er også enig i at det bør innhentes mer kunnskap om opptak og lagring av karbon i karbonlagrene til havs, og at kunnskapen innlemmes i fiskeriforvaltningen. Fiskarlaget mener imidlertid at det ikke er grunnlag for å innføre et forbud mot bunntråling, da det foreligger god dokumentasjon på at mengden frigitt karbon som følge av bunntråling varierer mye, og at mange av de tidligste artiklene på dette har beregnet alt for høye estimater av frigivelse av karbon. Fiskarlaget mener at slike inngripende tiltak i etablert fiskerivirksomhet på et mangelfullt kunnskapsgrunnlag, vil få utilsiktede negative konsekvenser for fiskeflåten, landindustrien og bosetting langs kysten. Vi mener derfor at før slike tiltak settes i verk må det gjøres grundige undersøkelser av karbonflukser som respons på bunntråling, og dette må gjøres stedsspesifikt, da det er vist å være store variasjoner i karbonflukser i ulike sedimenttyper. Denne typen undersøkelser vil bidra til å generere relevant kunnskap om effektene av bunntrål og betydningen av restituerte bunnsamfunn for økosystemet og dets funksjoner.  I tillegg må en slik vurdering ikke utelukkende baseres på potensielle negative konsekvenser av bunntråling. Det er også nødvendig å vurdere de positive bidragene denne næringen har til matsikkerhet, sysselsetting og lokalsamfunnsutvikling.  Ifølge helsedirektoratet har det vært en nedgang i konsum av fisk og sjømat over tid, til tross for anbefalingene om rikelig inntak av dette i de nordiske ernæringsanbefalingene. Dette understreker behovet for å opprettholde tilgjengeligheten av ulike sjømatprodukter, inkludert de som produseres gjennom fiske med bunntrål.  Klimautvalget anbefaler produksjonsforbedringer og nedskalering av forbruk og produksjon av kjøtt. I tillegg anbefaler de at det ikke oppmuntres til konsum av matvarer med høye klimagassutslipp. Ved en nedskalering av produksjon av kjøtt og konsum av matvarer med høye klimagassutslipp som også er sterkt subsidiert, vil fiskerinæringens rolle i matsystemet bli desto viktigere, og det blir sentralt å legge til rette for et fortsatt høyt aktivitetsnivå i næringen. I denne sammenhengen reagerer vi på at fiskerinæringa ikke er inkludert i figur 7.1 som viser klimagassutslipp for ulike matvarer. Et annet aspekt som Klimautvalget ikke har sett på er mulighetene for at fiskeripolitikken i større grad harmoniseres med klimapolitikken. Kvotemeldinga (Meld. St. 7 2023-2024) ble lagt frem fredag 12.1.24. Meldinga legger frem forslag til fordeling av kvotegrunnlaget på ulike fartøygrupper. Heller ikke her er behovet og mulighetene som ligger i å harmonisere fiskeripolitikken og klimapolitikken diskutert. Norges Fiskarlag mener det er behov for å se nærmere på dette, ved f.eks. å etablere fleksible kvoteordninger som sikrer at kvotene kan utnyttes mer energieffektivt. Det er også nødvendig å gå gjennom andre fiskerireguleringer som påvirker effektiviteten, som havdeling og kvoteavsetninger. Kap. 8, Transport og mobilitet Klimautvalget påpeker at det bør satses på direkte elektrifisering av transporten så langt som mulig, og ikke energikrevende drivstoff som hydrogen og biodrivstoff. Flere i flåten har allerede gått over til delvis elektrisk drift. Elektrifiseringen av fiskeflåten går likevel betydelig saktere enn transporten til lands. Skal fiskeflåten i større grad gå over til elektrisitet som drivstoff, må det gjøres en betydelig satsning fra myndighetens side. Blant annet er det viktig å sikre regelverk for fartøyutforming som legger til rette for en energieffektiv skrogutforming eller plass til batteripakker. Infrastrukturen i mange av fiskerihavnene må utbedres, og både landstrøm og ladestrøm må på plass. Norges Fiskarlag mener at støtteordninger for elektrifisering av fiskeflåten er et nødvendig virkemiddel for å nå målet om å gå bort fra energikrevende drivstoff i fiskeflåten. Samfunnet og myndighetene stiller stadig strengere klimakrav, også til fiskeflåten. Innføring av NOx-avgift og økende drivstoffkostnader er viktige drivkrefter for å ta i bruk ny miljøteknologi. Vi mener at NOx-fondet vil kunne spille en aktiv rolle for å støtte energieffektiviserende tiltak ombord i fiskefartøyer, og det er derfor viktig å forlenge NOx-avtalen. I tillegg fører en økende CO2-avgift uten samtidig økning i kompensasjonsordninger til svekket lønnsomhet. Dette vil igjen påvirke muligheten til å investere i det grønne skiftet og kan føre til at bærekraftig sjømat med lavt karbonavtrykk velges bort til fordel for andre matvarer.   ",01.02.2024,Forening
Norges miljø- og biovitenskapelige universitet,"NMBUs svar på Høring - NOU 2023:25 Omstilling til lavutslipp - Veivalg for klimapolitikken mot 2050 Norges miljø- og biovitenskapelige universitet (NMBU) viser til departementets brev datert 31. oktober 2023. Vi viser også til tidligere oversendt innspill til meldingene om klima og natur. NMBU mener at NOU 2023: 25 er et godt utgangspunkt for omstillingen mot lavutslippssamfunnet. Norge må ta utgangspunkt i at vi er i en svært god posisjon for omstilling og har en opparbeidet rikdom basert på oljeinntekter som forplikter til et globalt ansvar til å gå foran. Det er samtidig viktig at dette blir en melding som ikke bagatelliserer behovet for en raskere og kraftig omstilling, og samtidig peker på de positive virkningene og mulighetene som ligger i en mer bærekraftig utvikling mot reduserte klimagassutslipp og bedre forvaltning av naturen. Omstillingen må bygge på systematisk arbeid på tvers av sektorer og klare rammer og prioriteringer for utslippsreduksjoner og arealbruk. Utgangspunktet for all planlegging skal være nær 0-utslipp i alle sektorer i 2050. Alle viktige ressurser for overgangen til et lavutslippssamfunn er knappe. Dette perspektivet får ikke nok vekt når omstilling vurderes sektor for sektor. Vi støtter Klimautvalgets anbefaling om at Norge innfører et krav i klimaloven som sikrer at større statlige beslutninger vurderes med utgangspunkt i klimamålene. Vi understreker også betydningen av at tiltak som innføres er forankret i befolkningen gjennom god dialog, pålitelig informasjon og inkluderende prosesser. Folk må føle at deres kunnskap og bekymringer blir tatt på alvor. Dette er viktig for å få aksept og motivasjon for endring. Utdanningen og forskningen ved NMBU er viktig og relevant for omstillingen til lavutslippssamfunnet, og spesielt knyttet til sentrale områder som innen livsvitenskap, naturforvaltning, arealplanlegging, geomatikk, skogfag og bærekraftige matsystemer. Vi vil peke på følgende:  Arealbruk Som NOU 2023:25 peker på, tilsier utfasingen av fossil energi et økt behov for fornybar energi og biomasse. Samtidig vil målene i den globale naturavtalen legge viktige rammer for klimapolitikken. De nasjonale rammene for lokal arealpolitikk må legge til grunn at nedbyggingen av natur skal begrenses vesentlig. Vi vil peke på følgende: Naturen må kartlegges og overvåkes bedre som grunnlag for god arealpolitikk og prioriteringer. Naturkartleggingen i Norge dekker et begrenset areal (ca 10%). Det bør implementeres et helhetlig opplegg for kartlegging og overvåking av natur ved hjelp av fjernmåling og ny teknologi og basert på statistisk etterprøvbare og kontrollerbare metoder. Dagens registreringsmetodikk er svært ressurskrevende og tar lang tid. Det bør derfor tas i bruk kombinasjoner av digitale metoder, fjernmåling og feltarbeid for sikre at viktige naturverdier ikke går tapt underveis. Det er behov for bedre regionale og nasjonale oversikter over eksisterende og planlagt arealbruk. Et naturregnskap vil være et nyttig verktøy både for nasjonalt, regionalt og lokalt nivå. Det må koste mer å bruke natur. Det kan gjøres i form av en naturavgift, hvor de som ønsker å bruke/bygge ned arealer må betale en kompensasjon for at felles natur endres til et privat gode. Det er utfordringer knyttet til måling og prissetting av natur og det er behov for forskning og utvikling av systemer for dette. Bruk og vern av skogressursene. NOU’en peker på flere tiltak for et mer miljøtilpasset skogbruk som vi støtter. Vi vil i tillegg påpeke at det er viktig å påse at samtidig som det biologiske mangfoldet ivaretas bedre, må produksjonsmulighetene utvikles på en god måte, fordi vi ser et økt behov for skogprodukter og biomasse i lavutslippssamfunnet. Omstillingen i jordbruket Vi er enige i at politikken for matsystemet må trekke i samme retning som klimapolitikken, og i politikkutviklingen må utslippsbudsjettet for 2050 være utgangspunktet. Politikken for matsystemet må også ta hensyn til at beslutninger i dag gir stiavhengighet i omstillingen og kan føre til at det legges beslag på knappe ressurser, som kraft og kompetanse. Dette innebærer at støtteordninger må stimulere til reduserte utslipp fra produksjonen, redusert kjøttforbruk og mindre matsvinn. Vi vil peke på at for å nå andre globale og nasjonale mål for matsystemene, bør produksjon av råvarer være mest mulig basert på norske ressurser. Det betyr redusert bruk av importert kraftfôr og i større grad et forbruk av animalske produkter som er tilpasset det vi kan produsere selv. Vi vil også peke på mulighetene som ligger i innovativ bioteknologi som eksempelvis kan redusere utslipp av lystgass fra jord og som produserer protein med et lavt klimaavtrykk (encelleprotein).   I tillegg til kunnskaps- og kompetanseområdene det pekes på i NOU’en, er det også behov for å innhente mer kunnskap om nye og bærekraftige måter for matproduksjon der man bruker mikroorganismer. ",29.01.2024,Universitet
Norsk Bonde- og Småbrukarlag,"Norsk Bonde- og Småbrukarlag er pådriver for klimatiltak som: Bygger på god agronomi og jordhelse, god dyrehelse og god dyrevelferd. Ivaretar andre miljøhensyn som biologisk mangfold, avrenning og mindre bruk av plantevernmidler. Bidrar til god ressursutnyttelse og bruk av norske jordbruksarealer og utmarksbeiter.  Reduserer bruken av fossilt drivstoff og andre ikke-fornybare innsatsfaktorer som mineralgjødsel. Opprettholder og helst øker norsk matproduksjon, istedenfor at ytterligere norske jordbruksarealer og utmarksbeiter går ut av drift.  Bidrar til et mer klimatilpasset jordbruk som er bedre i stand til å håndtere perioder med mer tørke og nedbør. Er i tråd med de fire overordnede målene for landbrukspolitikken.  Er mulig for alle å ta del i – uavhengig av gårdens størrelse og beliggenhet. Teknologi som bidrar til utslippsreduksjoner må tilpasses strukturen i norsk jordbruk, og ikke omvendt. Ikke fører til økt import.  Ikke påfører bonden merkostnader.  Er innrettet på en slik måte at det ikke krever mye tid og ressurser til dokumentasjon og rapportering fra bonden.  Matproduksjon i et lavutslippssamfunn krever kompensasjon til bøndene Det er nødvendig at norsk jordbrukssektor skal bidrar til å kutte utslipp. Norske klimagassutslipp ligger på rundt 52 millioner tonn CO2-ekvivalenter, og jordbruket står for 9,5 % av samlede utslipp. Norske bønder vil bidra til kutt, men det er viktig å forstå den samfunnsmessige betydningen av dette ansvaret. Norske bønder har ikke kapasitet, økonomi eller overskudd til å bære det økonomiske ansvaret for utslippskuttene, og tiltak som gjennomføres eller pålegges må ikke påføre bonden merkostnader. Tiltakene vil komme samfunnet til gode, og derfor må utgiftene kompenseres for. Norsk Bonde- og Småbrukarlag mener at:  klimatiltak i landbruket kommer hele samfunnet til gode.  bønder må kompenseres for tiltak for å sikre utslippskutt og klimatilpasning. Klimatilpasning gir trygg matproduksjon i møte med klimaendringer NBS mener at jordbruket, i tillegg til å være med på å kutte utslipp, i vel så stor grad må bruke kapasitet på å tilpasses et endret klima. Jordbruket må rigges i møte med klimaendringene, og bønder må gis muligheten til å drive klimatilpasning.  Klimatilpasning baseres på et bredt spekter av tiltak, som alle har som mål å gjøre jordbruket robust og tilpasningsdyktig til hyppigere ekstremvær og varmere gjennomsnittstemperaturer. Tiltak krever kunnskap om, og må være lokalt tilpasset, basert på forventede endringer lokalt, tilpasset lokalt klima, jordsmonn og dyrkingsforhold. Det er fordelaktig for det helhetlige klimaarbeidet at tiltak for klimatilpasning ofte overlapper med tiltak for å sikre utslippskutt fra biologiske prosesser i jordbruket.  Et viktig premiss for å sikre klimatilpasning av norsk matproduksjon er mangfoldig gårdsdrift spredt over hele landet. Med ulik type drift spredt utover, vil ikke konsekvensene av lokale, ekstreme værfenomener ødelegge all produksjon av en type matvare. Dermed reduserer man konsekvensene av perioder med tørke eller mye nedbør, og gjør matforsyningen mindre sårbar Norsk Bonde- og Småbrukarlag mener at: man må se synergier mellom klimatilpasningstiltak og klimautslippskutt i jordbruket.  man må tilpasse agronomi og dyrkingssystem til endrede klimaforhold, med sikte på å opprettholde eller øke matproduksjonen og ivareta produksjonsressursene.  Selvforsyning for klima og natur Redusert import av fôrråvare, mat, arbeidskraft og innsatsmidler til produksjonen vil gjøre oss mindre sårbare for klimahendelser i andre land og i transportsystemet, i tillegg til andre krisesituasjoner. Økt selvforsyning på planter til mennesker og dyr er et solidarisk svar på et lavutslippssamfunn. Vi må i mye større grad basere eget behov for mat på egne ressurser. Da minker behovet for å dekke våre behov gjennom eksportrettet, industrialisert og effektivisert landbruk andre steder, og kan dermed bidra til å redusere utslipp fra matproduksjon i andre land.  De beste jordbruksarealene må brukes til mat direkte til mennesker. Husdyrholdet må i større grad baseres på norske gras- og utmarksressurser. NIBIO har beregnet at potensialet for bruk av utmarka er mer enn det dobbelte av det som utnyttes i dag. Matproduksjon må innrettes etter lokale forutsetninger, hvor grasressurser og utmarksbeite utnyttes og kulturlandskap vedlikeholdes. Utvalget framhever i utredningen viktigheten av sammenhengen mellom bruk av kulturlandskap og opprettholdelse av naturmangfold. De mindre gårdsbrukene er helt avgjørende for å kunne bruke norske arealressurser på en god måte. Norsk Bonde- og Småbrukarlag mener at: norsk selvforsyning må økes til 50% innen 2026, slik som Hurdalsplattformen til regjeringen fastsetter.  det må bli mer lønnsomt å fôre husdyrene med egenprodusert fôr, og mindre lønnsomt å fôre med innkjøpt kraftfôr. Det er viktig å erkjenne at målet om økt sjølforsyning, ikke lar seg kombinere med forsatt subsidiering av kraftfôr. Import og tollvern En av de viktigste pilarene for å sikre og opprettholde norsk landbruk er et sterkt importvern. I NOU 2023: 25 gjøres det klart at: ""handelspolitikken, tollvern, subsidier, jordbruksavtalen og arealvern vris slik at virkemidlene støtter omstillingen til et jordbruk med lave klimagassutslipp uten at omstillingen nulles ut av import av mat med høyere klimaavtrykk."" NBS vurderer det som svært viktig at omlegging av norsk matproduksjon ikke må føre til at norske varer erstattes av importvare.  Norsk landbruk og matproduksjon har en annen kostnadsmessig situasjon å forholde seg til enn våre viktigste handelspartnere. Dette skyldes både et høyt kostnads- og lønnsnivå, geografi, topografi og klima. Dersom vi ønsker å opprettholde og videreutvikle norsk jordbruksproduksjon og føre en selvstendig politikk på dette området, er det nødvendig med et solid importvern. Internasjonale handelsavtaler setter i dag tydelige rammer for Norges muligheter til å bruke tollvern og gi støtte. Forhandlingene i Verdens Handelsorganisasjon (WTO) og forhandlinger gjennom EØS, EFTA og andre internasjonale organisasjoner er derfor avgjørende for handlingsrommet for norsk landbrukspolitikk. I Hurdalsplattformen heter det at regjeringen vil «Sikre importvernet for norsk jordbruk, blant anna gjennom val mellom prosent- og kronetoll, og sørgje for at importvernet ikkje blir svekka, når ein inngår nye handelsavtaler.» Norsk Bonde- og Småbrukarlag mener at:  et sterkt importvern gir det beste utgangspunktet for å kunne drive politisk styring av klima- og miljøtiltak i egen matproduksjon og for egen matforsyning. Norske myndigheter må utnytte de mulighetene som ligger i WTO-avtalen med hensyn til å nytte prosenttoll eller kronetoll for å oppnå best mulig beskyttelse for norske produkter. Utslipp fra fossile kilder og biologiske prosesser må differensieres NOU 2023: 25 differensierer mellom utslipp fra fossile kilder og fra biologiske prosesser. Denne differensieringen er grunnleggende for å sikre en rettferdig omstilling og reelle utslippskutt. Utvalget legger til grunn at et norsk lavutslippssamfunn fortsatt vil innebære utslipp knyttet til produksjon av mat basert på biologiske prosesser. NBS mener at dette er en forutsetning for videreføring av norsk matproduksjon, da det må legges til rette for produksjon basert på egne ressurser, som vil måtte baseres på fortsatte utslipp fra biologiske prosesser også i 2050. Det refereres til NOU fra grønn skattekommisjon i 2015 i utredningen, hvor utvalget da prinsipielt fastsatte at det bør innføres klimaavgifter på utslipp fra landbruket, men reflekterte rundt utfordringene med å innføre slike avgifter på biologiske utslipp4. Staten la i 2019 til grunn at det ikke skal legges klimaavgifter på biologiske prosesser i jordbruket gjennom klimaavtalen. Dette prinsippet må videreføres for å kunne opprettholde selvforsyning, beredskap og klimatilpasning i matproduksjonen. Hovedfokuset i jordbrukets klimaarbeid må være på de jordnære klimatiltakene som kan føre til reduserte utslipp fra biologiske prosesser, som handler om god agronomi, redusert åpen åker, fôringsstrategier, dyrehelse og avlsarbeid. Samtidig må det kuttes i de fossile utslippene der det er teknisk mulig. Ikke-fornybare ressurser som fører til fossile utslipp fra jordbruket må reduseres. Fossilt drivstoff og eksterne innsatsfaktorer som mineralgjødsel er sentrale kilder til fossile utslipp. Norsk Bonde- og Småbrukarlag mener at:  utslipp fra biologiske prosesser må differensieres med utslipp fra fossile kilder. Tiltak for utslippskutt fra biologiske prosesser må i hensynta andre mål for jordbruket. Fossile utslippskilder i jordbruket må reduseres. 6. Stiavhengighet i et norsk matsystem på feil kurs Klimautvalget setter fokus på stiavhengighet i omstilling til et lavutslippssamfunn, med særlig fokus på stiavhengighet som beslaglegger kraft og kompetanse i matsystemet. I NOU 2023: 25 understrekes det at: «Stiavhengighet handler om valg. Valg tatt på et tidspunkt kan angi retningen for samfunnsutviklingen på en måte som påvirker hvilke valg som er tilgjengelige på et senere tidspunkt.» 5 NBS ser på stiavhengighet som et nyttig rammeverk for å understreke viktigheten av videreføring av kompetanse og kunnskap i norsk jordbruk. Det er viktig å ta veloverveide valg, som ikke hindrer bærekraftige løsninger i framtiden. Kompetanse er en sentral ressurs for framtidig norsk matproduksjon. Dagens norske bønder innehar kunnskap om ressurser og tiltak tilpasset lokalt klima, økologi og natur og kompetanse om mattradisjoner og matkultur. Dette er en verdifull kapasitet, som det etter hvert blir mindre av når det blir stadig færre gårdsbruk og færre bønder i landet. Kompetansen vil være grunnleggende for en omstilling av matsystemet til et lavutslippssamfunn. Å bygge opp igjen denne kunnskapen på et senere tidspunkt vil være svært krevende. Derfor er det nødvendig å ivareta og verdsette dagens bønder og deres kompetanse, og sørge for at det blir flere bønder - ikke færre. Norsk Bonde- og Småbrukarlag mener at:  bønder innehar kunnskap og kompetanse om lokale forhold som må videreføres for framtidens bærekraftige matproduksjon. Arealutnyttelse  NBS deler hensynet til et knapphetsprinsipp, som ligger til grunn for utredningen. Nøysom bruk av ressurser må være et bærende prinsipp for framtidig økonomisk aktivitet, og framtidige beslutninger må tas basert på en forståelse av at alle ressurser er knappe.  For jordbruket er areal en ressurs som er særlig knapp og må forvaltes forsvarlig. Med 3,5 % jordbruksjord i landet6, er jordvern et særlig viktig tiltak som må være førende i kommunal og nasjonal arealforvaltning. Regjeringen har oppdatert jordvernstrategien med mål for omdisponering av dyrka mark satt til maksimalt 2000 dekar per år, og dette målet skal nås innen 2030.7 Norsk Bonde- og Småbrukarlag mener at: Nedbygging av jord må forbys.  Avgjørelsesmyndighet i plansaker som omhandler bygging på matjord overføres fra lokale til nasjonale organ. I hensynta målkonflikter i klimaarbeidet i jordbruket Utvalget trekker fram at matsystemet skal, i tillegg til å bidra til omstilling til et lavutslippssamfunn, bidra til flere andre samfunnsmål knyttet til matsikkerhet, helse, bosetting, distriktspolitikk og sysselsetting. Det er ikke nødvendigvis samsvar mellom det NBS definerer som et bærekraftig jordbruk og jordbruk som vil gi de laveste utslippene i det norske utslippsregnskapet. Et ensidig fokus på klimagassutslipp kan være med på å forsterke og legitimere strukturutviklinga som har foregått i norsk jordbruk over lang tid og som har gitt oss en mer sårbar matforsyning. Dette ensidige fokuset kan også gå på bekostning av matproduksjon som spiller på lag med naturen, er basert på ressursgrunnlaget og sikrer biologisk mangfold. Det er andre miljøhensyn som også må ligge til grunn for klima- og bærekraftsarbeidet i norske matsystem.",28.02.2024,Forening
Nye veier,"Høring NOU 2023: 25 «Omstilling til lavutslipp – Veivalg for klimapolitikken mot 2050», rapport av Klimautvalget 2050 1. Innledning Det vises til Klima- og miljødepartementets høringsbrev datert 31. oktober 2023, vedlagt utredningen «Omstilling til lavutslipp – Veivalg for klimapolitikken mot 2050» (NOU 2023: 25). Nye Veier takker for muligheten til å oversende våre innspill til denne viktige utredningen. Høringen sendes som anmodet via Samferdselsdepartementet, ref. brev datert 6. november 2023. Utredningen er både omfattende og konkret, og har en helhetlig og bred tilnærming i beskrivelsen av hva som skal til for at Norge omstiller seg til et lavutslippssamfunn i 2050. Klimautvalget legger til grunn at omstillingen av Norge til et lavutslippssamfunn avhenger av mange små og store beslutninger, i både offentlig og privat sektor. Disse beslutningene må ta utgangspunkt i hvor vi vil være i 2050. Spørsmålet vi må stille oss er ikke lenger hvilke utslipp som skal kuttes, men hvilke små utslipp fra hvilke sektorer som fortsatt skal være igjen. Utslipp av klimagasser kan heller ikke kuttes og hånteres isolert fra andre viktige utfordringer, som arealendringer, natur og ressurser/sirkulærøkonomi. Det er ut fra et slikt bredt og langsiktig perspektiv vi må finne gode løsninger på dagens utfordringer. Samlet sett er Norske utslipp av klimagasser bare så vidt redusert i løpet av de vel 30 årene som er gått siden 1990. Utslippene fra transportsektoren har økt med nesten 25 % i denne perioden. Skal målene nås, må takten i omstillingen økes vesentlig mot 2050. Samtidig må omstillingen til et samfunn med lave klimagassutslipp gjennomføres på en mest mulig kostnadseffektiv måte, med en effektiv ressursbruk som sikrer naturmangfoldet og et bærekraftig velferdssamfunn – hvor mobilitet og transport er viktige aktiviteter.  Nye Veier støtter mange av forslagene som kommer fram i utredningen, og anerkjenner behovet for en konkret, ambisiøs og helhetlig plan for å løse utfordringene med klima og miljø. I det følgende kommer vi med noen av våre hovedinnspill til utredningen. I tillegg viser vi også til sammenfallende og noe mer detaljerte innspill vi har gitt til Miljødirektoratet ifm. blant annet arbeidet med naturavtalen og ifm. forslag til forbud mot nedbygging av myr. 2. Om utvikling av samferdselspolitikken, redusert transportbehov og organisering av veisektoren En betydelig del av ansvaret for omstillingen til et klimavennlig samfunn ligger hos forvaltningen1 og Klimautvalget påpeker at det er nødvendig med en utvikling av samferdselspolitikken hvis man skal omstille transportsektoren. I tråd med UFF-rammeverket (Unngå, Flytte, Forbedre) fremholder Klimautvalget at politikken må legge vekt på å redusere behovet for og omfanget av transport, samt vurdere den samlede ressursbruken på transport. Dette krever endring i hele transportsystemet og et «annet analytisk utgangspunkt enn politikken for den faktiske transporten». Nye Veier har ambisjoner om å være ledende på miljø og klima innenfor transportsektoren og ønsker også å bidra til utvikling og forbedring av sektoren innen disse temaene. Nye Veier er positive til overordnede diskusjoner om både politikkutvikling og hvordan transportsektoren samlet sett best bidrar til å oppfylle Norges klima- og miljømål. Knyttet til dette viser vi til allerede pågående prosesser i regi av Samferdselsdepartementet og ser frem til fremleggelsen av Nasjonal Transportplan (NTP) våren 2024. I ny NTP forventer vi betydelig økt fokus på bærekraft, klima og natur. Klima- og naturkrisen bør, etter vår vurdering, legge tydeligere føringer for hvordan transport og bygging av infrastruktur skal planlegges i årene framover for å forbedre situasjonen. 3. Transportsektoren – noen særskilte betraktninger Transport og mobilitet er som Klimautvalget skriver en grunnstein i samfunnet. Det betyr at alle aktørene i samferdselssektoren har store og viktige ansvar knyttet til utviklingen av transport- og mobilitetsløsninger som er både bærekraftige og som dekker fremtidens mobilitetsbehov. 3.1. Unngå og redusere bruken av areal og natur Med utgangspunkt i UFF-rammeverket fremholder Klimautvalget at for å utvikle en transportsektor i tråd med mål om lavutslipp, så vil det være nødvendig å redusere behovet for transport så mye som mulig, flytte det som kan flyttes til transportmidler med lavest mulig ressurs- og energiforbruk og utslipp, og så som siste alternativ forbedre teknologiene. I forbindelse med utredninger knyttet til kommende NTP har Nye Veier sammen med Avinor AS, Bane NOR SF, Jernbanedirektoratet, Kystverket og Statens vegvesen jobbet med å øke tydeligheten knyttet til bruk av tiltakshierarkiet. Tiltakshierarkiet og også «firetrinnsmetodikken» i Håndbok V712 Konsekvensanalyser2 har langt på vei samme tilnærmingen som det overnevnte UFF-rammeverket, hvor øverste prioritet er å unngå å skade natur. Et mål bør være at man i større grad vurderer og synliggjør hvilke avveininger man gjør etter tiltakshierarkiet ifm alle prosjekter som har innvirkning på areal og natur. Slike vurderinger vil være sentrale for utvikling av bedre beslutningsgrunnlag og en mer aktiv målstyring knyttet til areal og natur, hvor ulemper/kostnader for naturmangfold mer helhetlig vurderes opp mot andre mål. Nye Veier er i ferd med å implementere metode for synliggjøring av tiltakshierarkiet i sine prosjekter. Nye Veier jobber systematisk med å forbedre sine beslutningsgrunnlag og synliggjør konsekvenser for areal og ikke-prissatte verdier knyttet til selskapets prosjekter. Vi oppfordrer til at det på overordnet nivå jobbes med å utvikle metodikker for ikke- prissatte virkninger, konsekvensutredninger (KU-forskriften) og samfunnsøkonomisk analyser som på bedre måter ivaretar naturmangfold. Det er behov for økt kvantifisering og prissetting av påvirkning og konsekvenser, økt synlighet i beslutningsgrunnlag, og økt vekting av målsetninger knyttet til natur, miljø og klima opp mot andre målsetninger. For å bedre ivareta naturen og bruke arealressursene på best mulig måte, så forslår Klimautvalget at regjeringen bør legge frem en sak for Stortinget om helhetlig nasjonal arealpolitikk. Nye Veier støtter forslag om en tydelig arealpolitikk med en helhetlig tilnærming for alle samfunnsinteresser, og at det bør gjøres vurderinger omkring en bred virkemiddelbruk, hvor eksempelvis naturavgift kan inngå som ett av flere momenter. 3.2. Bred bruk av virkemidler som understøtter omstillingen til lavutslipp For å få til omstillingen beskriver Klimautvalget at det er et behov for en helhetlig og bred tilnærming til virkemiddelbruk hvor juridiske, økonomiske og pedagogiske virkemidler benyttes, og at virkemiddelbruken i større grad bør vurderes på tvers av sektorer. Lover og regler spiller en avgjørende rolle for hvilke valg både offentlige og private virksomheter tar, og dermed i hvilken retning samfunnsutviklingen går3. Ifm NOU’en er det levert flere utredninger som blant annet angår ulike norske lover. Klimautvalget mener det er en utfordring at Klimaloven har svært få virkemidler for å operasjonalisere de lovfestede målene om Norge som et lavutslippssamfunn, samtidig som den har et begrenset virkeområde. Videre anbefaler utvalget at plan- og bygningsloven (PBL) må styrkes som den sentrale arena for styring av arealbruk, at klimahensynet i PBL må styrkes og at man må forbedre samordningen mellom PBL og andre lover. Nye Veier er positiv til utvikling av lover og regler slik at de juridiske rammene for ulike virksomheter og sektorer i større grad tydeliggjøres og støtter opp under utviklingen av lavutslippssamfunnet. Styrking av både Klimaloven og PBL er forslag som bør utredes. Styrking av Naturmangfoldloven og strengere regulering av arealendringer er andre viktige og aktuelle virkemidler. Nye Veier mener også det er viktig med utvikling av regelverk i transport-, bygg- og anleggssektoren. Dette for å bedre handlingsrommet for klima- og miljøvennlige løsninger4, da mange aktører i sektoren i dag oppfatter regelverk som en barriere for klima- og miljøinnovasjon. Mer konkret mener Nye Veier det er viktig å øke fleksibiliteten i vegnormalene slik at disse gir bedre muligheter til å redusere arealforbruk, gjenbruke eksisterende infrastruktur og bedre den totale ressursutnyttelsen. Nye Veier er også av den oppfatning at dagens klimavirkemidler i transportsektoren kan utformes på en mer treffsikker og effektiv måte. Virkningen av CO2-avgiften er f.eks. redusert de senere år som følge av reduksjon i andre avgifter. Og bruken av biodrivstoff i transportsektoren er klimatiltak med høy samfunnsøkonomisk tiltakskostnad, i tillegg til kjente bærekraftsutfordringer. 3.3. Ressursknapphet og samfunnsøkonomisk analyse Klimautvalget har på en tydeligere måte enn i tidligere offentlige utredninger knyttet til miljø og klima, poengtert behovet for en helhetlig vurdering av samfunnets samlede ressurstilgang. Ressursknapphet blant annet knyttet til arealer, energi og klimabudsjetter, knytter alle sektorer sammen og vil skape behov for utvikling av bredere beslutningsgrunnlag for samfunnsutviklingen i årene som kommer. Det er også økt behov for å se virkninger og total påvirkning i et nasjonalt perspektiv. Økte krav til rapportering på ulike tema innen klima og miljø, eksempelvis av klimagassutslipp, arealendringer, naturregnskap, avfall/gjenbruk og ressurser som masser, vil gi bedre samlet oversikt og større mulighet til styring, målsetting og kontroll enn dagens situasjon. På generelt grunnlag mener Nye Veier det er nødvendig å sikre effektiv ressursbruk ved prioritering av virkemidler og tiltak for å omstille Norge til et lavutslippssamfunn i 2050. Nye Veier deler Klimautvalgets betraktninger om at kostnadseffektivitet må være et sentralt hensyn ved utforming av klimapolitikken, og at virkninger på natur og miljø skal være en tydeligere og mer kvantitativ del av en helhetlig samfunnsøkonomisk analyse. Det er ingen tvil om at det er vanskelig å avgjøre hvilke klima- og naturrelaterte investeringer som vil være samfunnsøkonomisk lønnsomme på lang sikt, og utvikling av lavutslippssamfunnet innebærer at kostnadseffektivitet bør vurderes i et lengre og større perspektiv.  Nye Veier mener det er behov for utvikling og samordning på overordnet og statlig nivå hvis man på en bedre måte skal kunne ivareta natur og klima i transport- og samfunnsøkonomiske analyser. De nasjonalt utarbeide karbonprisbanene til bruk i samfunnsøkonomisk analyse kan i en del tilfeller sies å være for lave, noe som fører til at prosjekter blir regnet som samfunnsøkonomisk lønnsomme, mens en høyre karbonpris ville gjort dem ulønnsomme. Videre bør det vurderes å samordne bruken av klimaindikatorer bedre mellom ulike sektordepartement. Vi vil også peke på behovet for at verdsettelse av nytte- og kostnadskomponenter bør utvikles kontinuerlig slik at disse står i forhold til samfunnets og befolkningens verdsettelse. I en slik sammenheng kan det være formålstjenlig med økt bruk av følsomhetsanalyser, samt gjøre vurderinger omkring det man benytter som referansesituasjonen i forbindelse med ulike prosjekter kan justeres utover det som er vedtatt politikk. Nye Veier har de siste årene investert betydelig i metodeutvikling, blant annet på temaet ikke-prissatte virkninger i forbindelse med samfunnsøkonomiske analyser, og er derfor fra et faglig ståsted enig med utvalget i at f.eks. tidligfaseplanleggingsmodellen KVU bør utvikles slik at natur og klima blir bedre ivaretatt. Hvis man på et overordnet nivå får til å utvikle analyser og modeller som mer helhetlig og langsiktig beregner nytte og kostnader, så vil man mer systematisk kunne beslutte når man skal ‘unngå, flytte eller forbedre’. Å unngå ressursbruk og fordele samfunnets samlede ressurser på en mer effektiv måte er avgjørende for å utvikle Norge til et lavutslippssamfunn. Men også i et lavutslippssamfunn vil det være behov for transport og derfor vil også forbedring av teknologi og løsninger være en sentral del av transport- og mobilitetsutvikling mot 2050. ",15.01.2024,Aksjeselskap
Oslo kommune,"HØRINGSINNSPILL TIL NOU2023:25 OMSTILLING TIL LAVUTSLIPP – VEIVALG FOR KLIMAPOLITIKKEN MOT 2050  Under følger høringsinnspillet fra Oslo kommune, delt inn etter overskriftene brukt i NOUen.  Innledning Oslo kommune applauderer utvalgets brede tilnærming til lavutslippsomstilling. Regjeringen bør starte arbeidet med å følge opp NOU 2023:25 Omstilling til lavutslipp – Veivalg for klimapolitikken mot 2050 så fort som mulig. Vi ser frem til å se hvordan anbefalingene fra Klimautvalget 2050 vil bli tatt videre inn i de varslede natur- og klimameldingene. Arbeidet med disse meldingene bør være tett integrert, for å sikre at natur- og klimakrisen sees i sammenheng.   Organisering for klimaomstilling Utvalget omtaler grunnleggende svakheter ved dagens nasjonale klimapolitikk. Den peker på kortsiktige og sektorvise tilnærminger med fokus på enkelttiltak, som i liten grad ser samfunns- mål, sektorer og ressursbruk i sammenheng. Dette hindrer en omstilling til lavutslippssamfunnet. Oslo kommune er enig med utvalget i at omstillingen krever en gjennomgripende samfunnsendring, hvor man ser på nye samarbeidsformer og måter å bygge ned siloarbeid på. En proaktiv tilnærming fra regjeringens side vil være avgjørende for å nå målet satt for 2050. Arbeidet med å omorganisere det nasjonale styringssystemet må starte nå dersom Norge skal nå målet i 2050, ettersom beslutninger og valg vi tar i dag, kan låse utviklingen i et spor som ikke er forenlig med lavutslippssamfunnet. Helhet og forutsigbarhet innen klima og miljø i de kommende, varslede stortingsmeldingene vil også bli sentralt for å redusere næringslivets omstillingsrisiko. I Oslo viser Klimaetatens undersøkelser at mer enn 40 prosent av næringsaktører mener at deres hovedaktiviteter vil bli berørt av omstillingen til et lavutslippssamfunn. Vi ønsker samtidig å understreke at en helhetlig strategi for omstilling og nasjonalt styrings- system også bør inkludere klimatilpasning. Dette kunne vært enda tydeligere fremhevet i NOUen. Utvalgets tilnærming er at i 2050 skal så godt som alle utslipp være borte, jf. klimalovens mål, og utvalget har analysert hva som må gjøres nå for å få til dette. Oslo kommune støtter denne metoden der man tar utgangspunkt i fremtidige mål, for deretter å se hvordan vi skal utvikle samfunnet for å kunne nå disse. Slik «back-casting» bør være en forutsetning i alle viktige beslutningsprosesser, slik utvalget anbefaler, og en sentral del av et forbedret nasjonalt styringssystem. Transportsektoren er et godt eksempel på at dette ikke gjøres i dag. Eksempel- vis tar Nasjonal transportplan utgangspunkt i historiske trafikkanalyser, ikke vurderinger av hvordan vi skal kunne nå klimamålene eller hindre en utvikling som øker utslipp og nedbygging av natur. Det er samtidig helt sentralt at konsekvensene for klimamålene alltid utredes ved endringer i avgifter og regelverk. Utredninger som blant annet Et helhetlig skattesystem (NOU 2022:20) og Konseptvalgutredning for framtidig ordning for veibruksavgift og bompenger er gjort uten å utrede konsekvenser for klimamål og er dermed ikke i tråd med utredningsinstruksen. Klima- målene bør tydeligere inn i mandatet til slike utredninger. Da kunne de to nevnte utredningene vist hvordan henholdsvis skattesystemet og veibruksavgift/bompenger kan bidra til å nå klima- mål, samtidig som de svarte på utredningenes øvrige formål.  Utvalget anbefaler IPCCs UFF-hierarki for klimatiltak: “Unngå -flytt– forbedre"", der tiltak for å unngå utslipp har høyest prioritet. Oslo kommune støtter denne tilnærmingen og mener det gir en svært god prioritering i valgene mellom klimatiltak og en bredere og mer langsiktig tilnærming til omstilling. Kvantifisering av effekten av ulike virkemidler har ofte vært mangelvare i norsk klimapolitikk. Kunnskapen og modellapparatet for å gjøre slike vurderinger har vært spredt mellom flere sektorer og analyser er ikke alltid offentlig. Faktisk vurdering av virkemidler har ofte vært etterlatt til ansvarlig departement. Det gjør at effektvurderingene ikke er enhetlige. Oslo kommune etterlyser konkrete forslag til hvordan dette arbeidet kan samordnes på nasjonalt nivå og gi en bedre transparens enn i dag. I Oslo kommune er effektberegninger av virkemidler samlet i Klimaetaten. Klimautvalget for 2050 er tydelig på at jevnlig evaluering av status på klimapolitikken er viktig, og legger opp til at klimalovrapporteringen skal fungere som en statusrapportering på arbeidet mellom klimameldinger, som kommer hvert annet år. Oslo kommune stiller samtidig spørsmål ved om en årlig rapportering på klimatiltak er tilstrekkelig for å sikre fart i arbeidet i departementene og direktoratene. Det er mye som må gjøres på kort sikt mot 2030 hvis Norge skal bli et nullutslippssamfunn i 2050. Gjennom klimabudsjettprosessen i Oslo kommune må våre etater rapportere på fremgang på klimatiltak tre ganger årlig sammen med budsjettrapportering. Dette ansvarliggjør etater og byrådsavdelinger. Vi får raskere mulighet til å korrigere kurs dersom tiltak og virkemidler ikke blir gjennomført som vedtatt eller ikke har forventet effekt. Det må også være en politisk vilje til å bruke dette styringssystemet aktivt i alle viktige beslutninger som ikke er i budsjett eller klimameldinger. Ny nasjonal transportplan blir første viktige prøve for regjeringen der klimahensyn må veie mye tyngre enn før, hvis Norge skal nå sine 2030- og 2050-mål. Det er også helt sentralt at det i en gjennomgang av styringssystemet vurderes hvordan store statlige incentivordninger kan bidra til omstillingen. Spesielt mandatet til Enova bør endres slik at Enova i større grad også blir en utrullingsmekanisme for å oppnå klimamål, og ikke bare støtter tidlig markedsintroduksjon. Dette støttes også av Miljødirektoratets underlagsrapport til Grønn bok fra juni 2023. Regjeringens klimamelding bør:  - følge opp anbefalingene i Klimautvalget 2050 gjennom en bred, systematisk tilnærming for omstilling til lavutslippssamfunnet i 2050  - sikre tett integrasjon mellom regjeringens naturmelding og klimamelding, der klima og natur ses i sammenheng  - beskrive og sikre igangsetting av et overordnet styringssystem for lavutslippsomstilling, som også inkluderer klimatilpasning, natur og økosystemer. Styringssystemet bør ta høyde for ressursknapphet og tilrettelegge for en samlet vurdering av alle sektorers bidrag og ressursbruk  - sikre at all planlegging og relevante beslutninger, som ny Nasjonal transportplan, tar utgangspunkt i lavutslippssamfunnet og hvilke beslutninger som bør komme på kort sikt for å bringe oss dit. Videre må alle sektorer styres etter klima- og naturmål, bl.a. ved at disse legges tydeligere inn i tildelingsbrev mv.  - innlemme utvalgets overordnede tilnærming “unngå, flytt og forbedre” i nasjonal styring av alle sektorer  - sikre at all planlegging og relevante beslutninger omfatter tilstrekkelig utredning av klima- og naturhensyn, jf. utredningsinstruksen - sikre jevnlig evaluering av status i klimapolitikken og rapportering på klimatiltak - sikre enhetlig metode og transparens i vurdering av virkemidler på nasjonalt nivå - innrette statlige incentivordninger slik at de bidrar til ønsket omstilling. Spesielt mandatet til Enova bør endres, slik at det i større grad også blir en utrullingsmekanisme for å oppnå klimamål. Oslo kommune støtter anbefalingen om en gjennomgang av regelverk for å vurdere hvordan det bidrar eller hindrer omstillingen til et lavutslippssamfunn. Eksempler inkluderer nye krav i offentlige anskaffelser og forslag om å styrke klimahensynets rettslige stilling gjennom en «klimavask» av relevante lover. Oslo kommune mener at en slik gjennomgang er sentral for å kunne omstille Norge til et lavutslippssamfunn. Samtidig må en slik gjennomgang også inkludere naturhensyn. Kommunens erfaring er at manglende hjemler bremser kommunenes klimaarbeid unødig. Eksempler på dette er manglende hjemmel til nullutslippssone, manglende tydelighet i plan- og bygningsloven knyttet til adgangen til å gi klimakrav i arealplaner og reguleringsplaner, og at skatteregelverket slik det er innrettet nå, ikke stimulerer til mer sirkulær økonomi eller klimavennlige arbeidsreiser. Kommunens arbeid for å endre dette tar tid og ressurser som går på bekostning av annen utvikling av klimatiltak. En helhetlig gjennomgang av regelverket vil være en kompleks og omfattende oppgave. Likevel mener Oslo kommune at dette forslaget er så sentralt at det bør være høyt prioritert i opp- følgningen av klimautvalgets utredning. Selv om dette vil være krevende arbeid, vil det ha stor betydning for å unngå beslutninger som ikke er i tråd med en utvikling mot lavutslippssamfunnet. Det kan være behov for økt kompetanse om klimaspørsmål i forvaltningen på tvers av de ulike sektorene for å gjennomføre denne gjennomgangen, og dette kompetansebehovet bør også vurderes i klimameldingen og naturmeldingen. Reguleringer er et svært effektivt verktøy i klimaomstillingen. Gjennom tydelige krav får næringslivet forutsigbarhet. Utvalget viser til at offentlig politikk kan redusere omstillingsrisikoen for næringslivet, dersom den er forutsigbar og tydelig. Reguleringer kan også stimulere til innovasjon og nye bærekraftige teknologier. Gjennom tidlig og tydelig kommunikasjon av kommende reguleringer vil markedet få tid til å omstille seg, og samtidig blir det lettere å planlegge virksomhetsutvikling i tråd med lavutslippssamfunnet. I Oslo viser våre undersøkelser at over 50 prosent av næringsaktører er positive til krav om tyngre vekting av miljø- og klimakrav i anskaffelser. Samtidig mener over 80 prosent at det er viktig å bli oppfattet som klima- og miljøvennlig. Oslo kommune mener derfor det er nødvendig med en mer aktiv bruk av regulatoriske virkemidler der det er hensiktsmessig for å gi forutsigbarhet til omstillingen og like konkurransevilkår for næringslivet.  Utvalget peker blant annet på kommunens oppgave som planmyndighet og manglende tydeliggjøring av hjemler i plan- og bygningsloven som et eksempel på at staten ikke tar ansvar for å fjerne barrierer for kommunenes klimaarbeid. Oslo kommune har inkludert en rekke klimakrav i høringsutkast til kommuneplanens arealdel, ettersom dette er nødvendig for å omstille byen til en nullutslippsby. Hjemmelsgrunnlaget for flere av disse kravene er uklart.  Oslo kommune er positiv til at regjeringen har satt i gang arbeid med å tydeliggjøre handlingsrommet i plan- og bygningsloven til å stille klimakrav, slik at ambisiøse kommuner kan benytte denne muligheten. Det er viktig at det legges til rette for at kommunene kan stille teknologinøytrale krav som gjør at man ikke låser seg til en løsning eller hemmer innovasjon. Regjeringen har tilstrekkelig kunnskapsgrunnlag til å sette i gang med dette, og kan foreslå endringer i løpet av kort tid. Tydeliggjøring av hjemler for klimakrav i arealplaner kan også gjøres med enkle justeringer av plan- og bygningsloven. Det bør settes en klar tidsfrist for dette arbeidet.  Det er positivt at Klimautvalget 2050 også viser til byers klimaarbeid. Oslo skal bli en nullut- slippsby i 2030. Vi oppfordrer nasjonale myndigheter til å se hen til erfaringer og kunnskap fra Oslo og andre byers klimaarbeid og legge til rette for at byer med ambisiøse klimamål kan vedta og utvikle klimaløsninger som drar utviklingen fremover og bidrar til en mer effektiv lavutslippsomstilling også på nasjonalt nivå.   Regjeringens klimamelding bør:  sikre at ivaretakelsen av klima- og naturhensyn gjøres til et pliktig hensyn for kommunene der kommunene har det overordnete ansvaret  følge opp føringer i Grønn bok om å tydeliggjøre klimahensynet i plan- og bygningsloven. Dette bør inkludere lovfesting av plikt til å prioritere klima- og naturhensyn i areal- planleggingen og tydeliggjøring av kommunenes ansvar, handlingsrom og hjemler for klimakrav i arealplaner. Oslo kommune støtter utvalget i at Klimasats bør styrkes. I tillegg til Miljødirektoratets egen evaluering av ordningen, viser flere eksterne evalueringer at støtten er effektiv og treffer godt, jf. blant annet utredninger fra Menon (2022) og fra Civitas, Cicero, Senter for utvikling og miljø (SUM) og Insam (2020). Det er svært uheldig dersom ordningen fortsetter å være gjenstand for årlige budsjettforhandlinger, der den rutinemessig fjernes fra regjeringens budsjettforslag og legges inn igjen i budsjettforhandlingene. Dette skaper usikkerhet i kommunene og lite forutsigbarhet i klimaarbeidet. Oslo kommune er bekymret for at denne tilnærmingen fører til færre søknader til Klimasats og at Norge dermed går glipp av gode prosjekter. For å unngå dette foreslår Oslo kommune at det tydelig signaliseres at Klimasats videreføres minst til 2030 og at potten økes gradvis. Staten bør ha tett dialog med kommunene om hvordan barrierer for lokale klimatiltak kan fjernes.   Regjeringens klimamelding bør:  legge til grunn at Klimasats videreføres til minst 2030 som et strategisk og forutsigbart verktøy   ta til orde for at finansieringen gradvis trappes opp  gi signal om at nasjonale myndigheter vil ha tett dialog med kommunene om klimaomstillingen, med det formål å fjerne nasjonale barrierer for lokale tiltak Klimaavtaler mellom stat og kommune  Utvalget viser til at klimaavtaler kan fremme klimaomstillingen, og at Sverige har benyttet dette mellom stat og kommune.  Direktoratet for forvaltning og økonomistyring (DFØ) har vurdert at avtaler kan være et effektivt virkemiddel i styringen av kommunene, så lenge de brukes i et moderat omfang og dermed innebærer et reelt signal om prioritering (Difi, 2019). Eksempler på slike avtaler i Norge er byvekstavtalene og statens avtale om bosetting av flyktninger.   Oslo kommune er enig med utvalget i at klimaavtaler kan være et nyttig verktøy, men dette krever en effektiv forhandlingsprosess og tilpasning til lokale forhold. Det er viktig at ikke langvarige prosesser gjør at nytten av slike avtaler forringes.   Regjeringens klimamelding bør: - prøve ut klimaavtaler mellom nasjonale myndigheter og kommunene som et verktøy for klimaomstilling.  Arealer, karbonlagre og natur Det er avgjørende at arealpolitikken innrettes på en måte som minimerer negative konsekvenser for både klima, natur og økosystemer. Oslo kommune stiller seg bak anbefalingen om at beslutningssystem og regelverk må sikre at klimatiltak ikke går på bekostning av natur og omvendt, samt at økosystemers betydning for klimatilpasning er integrert i dette. Oslo kommune støtter videre utvalget i at nedbygging av naturlige arealer må begrenses vesentlig, og at det må legges tydeligere og mer bindende nasjonale rammer for bruken av arealer.   Vi er videre enig med utvalget i at klimamålene ikke skal regne med utslipp og opptak fra skog- og arealbrukssektoren, og at det må settes egne mål for denne sektoren. Dette er i tråd med Oslos målstruktur, hvor målet om 95 prosent utslippsreduksjon skal oppfylles uten å regne med skog- og arealbruksendringer. Oslo har et separat mål for skog- og arealbruk.   Kommunen merker seg at utvalget vektlegger betydningen av naturlige karbonlagre, muligheten for egne mål for karbonlagre og at mål for skog- og arealbrukssektoren må ses i sammenheng med nasjonale mål for naturmangfold og internasjonale forpliktelser for natur. Oslo kommune mener dette ville være en vesentlig forbedring av dagens arealpolitikk. En økt vektlegging av naturlige karbonlagre er også i tråd med Oslos klimastrategi, som legger større vekt på bevaring av karbonlagre både over og under bakken, sammenlignet med det nasjonale fokuset på opptak og utslipp. Dersom det settes et nasjonalt mål for utslipp, opptak og lagring av karbon, vil dette være svært nyttig for å også øke kunnskapen om naturlige karbonlagre. I nasjonale forventninger til kommunene står hindret nedbygging av karbonrike arealer sentralt. Det er per i dag ingen nasjonal oversikt over karbonrike arealer, og kunnskapen om karboninnhold i bl.a. jordsmonn er mangelfull.  Oslo kommune er enig i utvalgets vurdering om at naturen og eksisterende og fremtidig arealbruk må kartlegges bedre som grunnlag for en god arealpolitikk.  Klimautvalget peker på behov for en “planvask” av eksisterende planer for nedbygging av natur, for å omregulere der planer ikke tar nødvendig hensyn til klima- og miljømålene. Tilsvarende anbefaler utvalget “prosjektvask” av vedtatte samferdselsprosjekter som ennå ikke er gjennomført, for å vesentlig begrense nedbygging av karbonrike områder og verdifull natur. Oslo kommune mener dette er viktige tiltak for å unngå at karbonrike områder og verdifull natur bygges ned bit-for-bit på grunn av gamle planer. Dette er også relevant for prosjekter og planer til havs og i kystsonen.  Klimautvalget skriver at mål om natur/arealnøytralitet i nasjonalt og regionalt perspektiv bør vurderes nærmere. Arealnøytralitet som mål, samt utvikling av naturregnskap og budsjett kan være viktige verktøy for å nå klima- og miljømålene på lokalt, regionalt og nasjonalt nivå. Arbeid med naturnøytralitet, arealregnskap og budsjett på nasjonalt og regionalt nivå anses spesielt viktig for å forebygge en bit-for-bit-nedbygging av areal, og er et viktig verktøy for å se klima og naturmangfold i sammenheng. En innretning av plansystemet der plansaker som benytter allerede nedbygde arealer prioriteres, bør vurderes.  Den økologiske tilstanden i norsk skog er ikke god, og industriell skogsdrift er en hovedårsak. Skogbruket vil stå overfor ytterligere utfordringer som følge av klimaendringene. Det er behov for en omlegging av skogbruket for å ivareta leveområder og karbonlagre i både trær og jordsmonn, og for å redusere klimarisiko knyttet til skogbruket. Plantasjeskog med tettplantet gran er spesielt sårbar for klimaendringene, og norsk skogbruk risikerer tap av store skogområder som følge av ekstremvær, tørkestress, sykdommer og insektangrep. Oslo kommune har igangsatt konvertering av kommunens skogbruk til fleralderskogbruk med lukkete hogstformer og mer blandet skog. Denne driftsformen er lønnsom, samtidig som den ivaretar biologisk mangfold, friluftslivshensyn og karbonlagre.  Dagens skogbruksregelverk tilrettelegger for et intensivt skogbruk med høy klimarisiko og stor belastning på natur og økosystemer. Dette gjør omstilling vanskelig. Oslo kommune støtter utvalgets anbefaling om at det gjøres en gjennomgang av gjeldende lovgivning og virkemiddel- bruk i skogbrukssektoren, for å sikre en skogsdrift i tråd med klimamålene og målene fra natur- avtalen. Oslo kommune mener en fornyelse av regelverket også kan gagne skognæringens konkurranseevne. Skognæringen vil måles på alle deler av bærekraft gjennom EUs taksonomi, som kanaliserer investeringer til grønne næringer. EUs taksonomi oppfordrer også til en omlegging til mer naturvennlige driftsformer. Norsk skogbruk kan risikere en dårligere konkurranseposisjon dersom rammebetingelsene ikke legger til rette for omstilling. Verdikjeden for treprodukter og foredling i Norge bør også omstilles slik at man øker etterspørsel og lønnsomhet av saktevokst tømmer med større dimensjoner for langlevde treprodukter, høstet med mer skånsomme driftsformer. Her vil tydelige krav i statlige anskaffelser kunne bidra.  For å få flere norske skogeiere til å se fordelene ved mer skånsom skogsdrift, der vi samtidig får trevirke som kan erstatte betong og andre utslippsintensive materialer, anbefaler vi at det blir opprettet en statlig tilskuddsordning for omlegging til fleralderskogbruk med mer skånsomme hogstformer. Dette vil kunne bidra til flere gode eksempler på skånsom skogsdrift over hele landet. Vi anbefaler samtidig at det tilrettelegges for en sertifikatordning for flatehogstfritt trevirke, tilsvarende som i Sverige (https://plockhugget.se/). Utvalget peker på at kunnskapen om hvordan bruk av havarealer påvirker karbonlagring, er mangelfull og at kunnskapen bør styrkes. For Oslo er det sentralt å få bedre kunnskap om karbonopptak og utslipp knyttet til aktivitet i Oslofjorden for å kunne forvalte denne godt.   Regjeringens klimamelding og naturmelding bør:  - sikre at vedtatte samferdselsprosjekter som ikke er ferdigstilt, klimavaskes slik at nedbygging av karbonrike områder og verdifull natur unngås eller begrenses vesentlig - sikre at det innføres et krav om klimavask av planer, slik at kommunene må revidere kommuneplanens arealdel og eldre vedtatte reguleringsplaner, for å ta ut områder avsatt til ulike former for utbygging, men som ikke tar nødvendig hensyn til klima- og miljømålene. Kommuner må få tilført ressurser for å gjøre dette.  - Igangsette et arbeid der mål om naturnøytralitet vurderes på nasjonalt, regionalt og lokalt nivå, og at dette blir et premiss for arealforvaltningen - gi føringer om endring av skogbruksregelverket for å tilrettelegge for omstilling av skogbruket til mer skånsomme driftsformer med lavere klimarisiko og økosystem- tilnærming  - etablere tilskuddsordning og sertifikatordning for omlegging til skånsom skogsdrift - tilrettelegge for en omstilling av verdikjeden for treprodukter i Norge med sikte på økt etterspørsel av saktevokst tømmer av større dimensjoner utviklet med skånsomme driftsformer  - igangsette et løp for at eksisterende tilskuddsordninger for skogbruket gjennomgås og endres for å stimulere til omstilling i tråd med klima- og naturmål og for å redusere klimarisiko  - sikre at det norske utslippsregnskapet forbedres og at havets karbonlagre i inkluderes, også i det kommunefordelte utslippsregnskapet - gi føringer om at havets naturlige karbonlagre skal beskyttes og at karbonopptaket på havbunnen og i havets økosystemer skal økes Transport Oslo kommune støtter utvalgets anbefalinger for transport. Rammeverket for å “Unngå – flytte – forbedre” er en god tilnærming. I tillegg må transportplanleggingen framover ta utgangspunkt målene våre, og ikke basere seg på en framskrivning av dagens trender.  Oslo kommune er også enig i at det er viktig å se transport i sammenheng med andre sektorer, ettersom transportsektoren påvirker utslipp på andre områder, for eksempel der areal bygges ned til veier, parkeringsplasser etc. og at tiltak i andre sektorer påvirker transportbehovet. Utvalget understreker betydningen av arealplanlegging, herunder nødvendigheten av kompakte byer og tettsteder og tilrettelegging for gode transportformer, herunder sykkel, gange og kollektivtransport. Reduksjon av transportetterspørselen vil imidlertid ta tid og bero på treffsikre langsiktige politiske valg. Oslo kommune ser at den storstilte elektrifiseringen som skal gjennomføres vil kreve både mer kraft og effekt, noe utvalget også peker på.  Oslo kommune er enig med utvalget i at byvekstavtalene er et viktig virkemiddel for å begrense personbiltrafikken, og at disse bør videreføres og styrkes. Å opprette et nytt mål for å effektivisere næringstransporten (etter modell fra nullvekstmålet for personbiltrafikk) vil være et godt virkemiddel for å redusere den totale trafikken, redusere utslipp og bidra til å overføre varer og gods fra vei til sjø og bane, noe som lenge har vært et politisk mål.  En svakhet i rapporten er at varetransport og service- og håndverkkjøring i stor grad er oversett. Oslo kommune mener rapporten underkommuniserer at det bør legges særskilt til rette for overgang til nullutslippskjøretøy i næringstransporten. Tiltak for å unngå denne typen transport er mer krevende enn for persontransporten. Det er derfor sentralt å få på plass nødvendig infrastruktur for lading og fylling, men også å gi brukerfordeler for nullutslippskjøretøy i næringstransporten, som for eksempel differensiering i bomringen og ved parkering. Hvis det settes en nasjonal ambisjon om at Norge skal ha en kjøretøypark (personbil, varebil og lastebil) helt uten fossile utslipp i god tid før 2050, vil dette kunne bidra til både omstilling i næringslivet og å øke takten av utbygging av ladeinfrastruktur. Årstallet for en slik ambisjon kan med fordel settes til 2040, for å sikre en omstilling i tide før 2050. For større byer og sentrumsområder er det helt sentralt at transport og arealbruk knyttet til bydrift og bylogistikk innrettes på en måte som gjør at overordnede mål for transportavvikling og sikkerhet og attraktive, klima- og miljøvennlige byer nås.  Oslo kommune mener videre at statens ansvar for å tilrettelegge for at kommunene kan bidra i klimaomstillingen, gjør seg spesielt gjeldende innen transport. Det bør åpnes opp for at kommuner kan teste ut nye løsninger knyttet til samferdsel, logistikk og mobilitet. En god start vil være å sørge for at byer som ønsker det, får hjemmel til å innføre nullutslippssoner. Forslag til hjemmel bør raskt sendes på høring.  Reiser med klimavennlige og kollektive transportmidler bør være førstevalget, men dersom man må reise, skal det være både billigere og lettere å bruke nullutslippskjøretøy enn fossile alternativer. Transportøkonomisk institutt og Oslo Economics har begge i nylige rapporter vist at økte avgifter på elbiler påvirker innfasingen og svekker måloppnåelsen på klima. Dersom staten og Oslo skal kunne nå sine trafikk- og klimamål, er det derfor avgjørende at konkurranseforholdet mellom elbiler og fossilbiler opprettholdes.   Regjeringens klimamelding bør:  - sikre at all transportplanlegging legger klimamålene og lavutslippsomstilling til grunn, med særlig vekt på UFF-prinsippet der redusert etterspørsel etter transport er førende - pågående arbeid med ny Nasjonal transportplan (NTP) og reviderte statlige planretningslinjer om samordnet bolig-, areal- og transportplanlegging må ses i sammenheng med klimameldingen - ha et langsiktig, tverrsektorielt perspektiv for transportsektoren og gi tydelige føringer knyttet til valg av infrastruktur, slik at denne ikke låser inn utviklingen i lite klimavennlige transportformer  - sette en nasjonal ambisjon om at Norge skal ha en kjøretøypark (personbil, varebil og lastebil) helt uten fossile utslipp i 2040 - lage et nytt mål for å effektivisere næringstransporten etter modell fra nullvekstmålet - sikre at det raskt gis hjemmel til å innføre nullutslippssoner - legge opp til å endre regelverk slik at kommuners handlingsrom for testing og pilotering på mobilitetsområdet blir større  - sikre at konkurransefordeler for elektriske kjøretøy opprettholdes eller forbedres Energisystemet Oslo kommune støtter utvalgets anbefalinger om å planlegge for et lavenergisamfunn. Klimaomstillingen krever kraft, og framover må helhetlig energiplanlegging stå sentralt for at vi skal lykkes i utviklingen av et energisystem tilpasset nullutslippssamfunnet. Det må utvikles rammevilkår og virkemidler for økt lokal energiproduksjon, redusert energibruk og økt energifleksibilitet. Samtidig er det sentralt at både klimamålene og naturmålene legges til grunn i nasjonal og kommunal planlegging av energisystemet.  Oslo kommune mener at nasjonale myndigheter bør tilrettelegge for helhetlig energiplanlegging, hvor kostnadene ved å bygge ut ny kraft, i form av arealbeslag, investeringskostnader og miljøkostnader, vurderes mot kostnaden ved å støtte energieffektiviseringstiltak og tiltak som bidrar til mer fleksibel energibruk.  Oslo kommune utvikler p.t. et energiplanleggingsverktøy som viser nettkapasitet, kapasitet i det termiske systemet, klimatiltak og byplanlegging i sammenheng. Verktøyet utvikles i samarbeid med kommunens nettselskap, Elvia, og fjernvarmeselskapet Hafslund Oslo Celsio. Formålet er å ha et verktøy og en plattform for å diskutere utvikling av energisystemet i Oslo i tråd med klimamålene.  Utvalget anbefaler at redusert energibruk og energieffektivisering alltid må vurderes før utbyg- ging av mer nett og kraft. Oslo kommune støtter anbefalingen og mener det bør utvikles kraftigere nasjonale virkemidler og insentiver for å redusere energibruken. Energieffektivisering er den minst konfliktfylte måten å tilgjengeliggjøre energi og effekt på. Ved å gi insentiver og opplyse om energieffektivisering ved oppgradering av bygninger, kan behovet for økt utbygging av kraft og nettkapasitet reduseres.   Utvalget anbefaler mer restriktiv arealbruk for andre formål enn utbygging av fornybar energi. Oslo kommune vil i denne forbindelse påpeke at lokal energiproduksjon på allerede utbygde arealer og mer fleksible energiløsninger i bygg, vil redusere behovet for utbygging. Et viktig grep for å få til dette, er at plan- og bygningsloven gir tydeligere hjemler til å kunne stille krav om lokal fornybar energiproduksjon i tilknytning til byggeprosjekter. Samtidig bør energilovgivningen endres for å åpne for mer fleksible energiløsninger og -deling på områdenivå. Lokal energiproduksjon i forbindelse med utbygging og felles energiløsninger ser både energi, klima og naturkrise i sammenheng, ved at man får en mer effektiv utnyttelse av nedbygget areal og dermed redusert behov for nedbygging av naturområder. Regjeringens klimamelding bør:   sikre at klima- og naturmål legges til grunn i nasjonal og kommunal planlegging av energisystemet  tydeliggjøre muligheten for lokale myndigheter til å stille krav om lokal energiproduksjon der det er hensiktsmessig  tydeliggjøre kommunenes rolle i planlegging av energisystemet, i tråd med nasjonale planretningslinjer for klima- og energiplanlegging  etablere verktøy for å følge energibruksutviklingen i ulike sektorer og bidra til å synliggjøre potensial og mulige tiltak for energieffektivisering Usikkerhet og rettferdighet i omstillingen Utvalget skal ha honnør for et bredt perspektiv på rettferdighet i omstillingen og vektleggingen av spørsmål om rettferdighet mellom generasjoner, mellom land og mellom ulike grupper i samfunnet. Samtidig mener Oslo kommune at anbefalingen om fordelingsvirkninger bør ses i sammenheng med anbefalingene om beslutningsprosesser og anerkjennelse. Dette bør innebære å vektlegge perspektivene til minoriteter og sårbare grupper i vurderinger og beslutningsprosesser, og å involvere disse gruppene bedre i utforming av klimapolitikk som berører dem.  Et perspektiv som ikke framgår like tydelig av utvalgets arbeid, er at alle bør få mulighet til å delta i klimaomstillingen. Dette spørsmålet handler ikke bare om fordelingseffekter og videreutvikling av arbeidstakeres kompetanse, men også om å sikre muligheter for ulike grupper til å delta i, og være en del av, de klimavennlige løsningene.   Regjeringens klimamelding og naturmelding bør:   - følge opp alle utvalgets anbefalinger knyttet til rettferdig omstilling  - ta opp hvordan de ulike perspektivene på rettferdighet, som fordeling, demokrati og anerkjennelse, kan inngå samlet i beslutningsprosesser - ta opp hvordan alle deler av befolkningen, spesielt særskilt sårbare grupper, kan delta i klimaomstillingen Norges fotavtrykk – forbruksbaserte klimagassutslipp og sirkulærøkonomi Oslo kommune støtter forslaget om å utvikle eget nasjonalt mål for reduksjon av forbruksbaserte utslipp. Et slikt mål, sammen med konkrete virkemidler, vil kunne være viktig for utviklingen av en mer sirkulær økonomi i Norge. Det kan også bidra til omstilling i andre land, gjennom for eksempel innkjøpskrav, og at kunnskapsgrunnlaget om forbruksbaserte utslipp styrkes. Bedre kunnskap er sentralt for mest mulig treffsikre virkemidler.   Kommunenes evne til å bidra til reduksjon i forbruksbaserte utslipp (også kalt indirekte utslipp) er avhengig av endrede rammebetingelser som fremmer blant annet bærekraftig kosthold, redusert matsvinn, reparasjon, ombruk og materialgjenvinning, og som reduserer mengden produkter med kort levetid og som ikke kan repareres eller materialgjenvinnes. Kommunenes innkjøpsmakt er betydelig, men i mange tilfeller ikke stor nok til å utløse de endringene som trengs i markedet for å oppnå klimamålene. Høyere minstekrav, bedre og mer standardisert produktinformasjon og endringer i nasjonale avgiftssatser kan være avgjørende. Gjennom Oslos arbeid med ny temaplan for sirkulær økonomi, har vi identifisert at det er behov for en gjennomgang av skatte- og avgiftspolitikken for å styrke insentivene til å reparere og bevare framfor å kjøpe nytt.  Bygg- og anleggsbransjen står i en særstilling med høye forbruksbaserte utslipp fra material- bruk. Det bør legges til rette for at ambisiøse kommuner kan gå foran gjennom strengere krav i reguleringsplaner. Offentlige anskaffelser kan være et kraftfullt virkemiddel for å bidra til mer sirkulær økonomi. Som utvalget peker på, kan næringslivet risikere svekket konkurransekraft eller problemer med finansiering og tilgang til kritiske eller strategiske materialer dersom det ikke omstiller seg i retning av mer sirkulære forretningsløsninger. Konkurransekraft kan svekkes som følge av fysisk risiko (manglende eller dyrere råvarer) og omstillingsrisiko (endrede reguleringer, markeder og omdømme). Overgang til en sirkulær økonomi har derfor klare positive effekter også utover klima-, miljø- og naturgevinster. Oslo kommune mener derfor det statlige anskaffelsesregelverket bør gjennomgås med tanke på å fremme omstillingen av næringslivet. Oslo kommune vil komme tilbake med høringsuttalelse til NOU 2023: Ny lov om offentlige anskaffelser. Oslo kommune slutter seg til utvalgets anbefaling om en omstilling av matsystemet. Det er viktig å se helhetlig på denne omstillingen, ettersom mange tiltak kan ha gevinster for både klima, miljø, helse og dyrevelferd, slik det legges opp til i EUs strategi Farm to Fork. Det er også viktig å ruste matsystemet for både dagens og framtidige klimaendringer og å redusere sårbarhet. For å oppuntre befolkningen til å gå over til et mer plantebasert kosthold, er det også behov for positive virkemidler, som for eksempel tydelig merking, konkurransedyktig pris mm. I utredningen er det vurderinger av hvilke utslipp som kan stå igjen i 2050, når Norge er et lavutslippssamfunn, bl.a. fordi det ikke er teknisk mulig å fjerne dem. Vi stiller spørsmål ved at klimautvalget i NOUen ikke foreslår endringer i landbruksproduksjonen. Mens Miljødirektoratet i rapporten «Klimatiltak i Norge mot 2030» (2023) viser til at dersom kostholdsrådene følges, vil utslippene fra norsk jordbruk kunne reduseres til 3,5 millioner tonn allerede i 2030, forutsetter klimautvalget i sin NOU at det ikke skjer endringer i landbruksproduksjonen. Regjeringens klimamelding bør:  - sette et tydelig nasjonalt mål og regnskap for Norges forbruksbaserte klimagassutslipp  - tydeliggjøre handlingsrommet for å stille klimakrav til materialbruk i arealplaner. Det er også behov for hjemmel til å nekte riving av bygg av klimahensyn og muligheten til å sikre ombruk av bygg og materialer i bestemmelser i reguleringsplaner. Fremtidige krav i Byggteknisk forskrift må være minimumskrav, inkludert for materialer, med mulighet for ambisiøse kommuner til å gå foran  - initiere en gjennomgang av skatte- og avgiftspolitikken slik at det blir lettere å reparere og bevare enn å kjøpe nytt - igangsette en gjennomgang av det statlige anskaffelsesregelverket for å fremme mer sirkulære forretningsløsninger Karbonfangst, lagring og negative utslipp  Oslo kommune støtter utvalgets konklusjon om at karbonfangst og lagring ikke skal erstatte arbeid med utslippsreduksjoner. Samtidig er karbonfangst og -lagring og negative utslipp nødvendig for at verden skal nå klimamålene. Det er nødvendig å utvikle en troverdig politikk på dette feltet så tidlig som mulig, med langsiktige tiltak og virkemidler som stimulerer til lønnsomme prosjekter. Oslo har selv en visjon om å bli karbonnegativ senest innen 2030.   Nasjonale myndigheter bør utvikle prinsipper for bokføring av negative utslipp mot klimamål, hvor det skilles mellom permanente og mindre varige negative utslipp. Ved forbrenning av fossile ressurser, frigis CO2 i atmosfæren som har vært lagret i millioner av år. For å kompensere for disse utslippene på en troverdig måte, må karbonet som fjernes også lagres permanent, som for eksempel i geologiske formasjoner.   Opptak og lagring av CO2 i skog og andre arealer er sårbare for blant annet endret politikk, skjøtsel og naturlige forstyrrelser som vil øke med klimaendringene, som skogbrann eller vindfall. Oslo kommune er derfor enig i utvalgets anbefaling om at naturlig opptak av og lagring av CO2 fra skog og arealer bør bokføres mot egne, separate klimamål for skog og arealer.  For Oslo innebærer dette at det kun er fangst av de fossile utslippene ved Klemetsrud som kan bokføres mot Oslos mål om 95 prosent utslippsreduksjon. Dette er viktig for å sikre ambisjons- nivået og miljøintegriteten i utslippsmålet. Den delen av karbonfangsten som er biogen (bio- CCS), telles ikke mot klimamålet om 95 prosent utslippsreduksjon i 2030, men vil kunne regnes med i oppfyllelsen av Oslos visjon om å bli karbonnegativ innen 2030.     Oslo kommune støtter videre utvalgets anbefaling om at det innføres prisincentiver for miljømessig forsvarlig fjerning av CO2 (negative utslipp). Dette kan være i form av en omvendt CO2-avgift (belønningsordning for fangst og lagring av biogent CO2) med en forutsigbar opptrapping. Samtidig må det utvikles nasjonale prinsipper for hvordan en omvendt avgift fungerer. Dette bør ses i sammenheng med EUs fremtidige sertifiseringssystem for karbonfjerning og for salg av karbonkreditter, blant annet for å unngå dobbeltteling av negative utslipp. Det er spesielt viktig for Norge å utvikle en politikk på dette området, siden vi er tidlig ute med karbonfangst og -lagring.   Hvis Norge skal nå utslippsforpliktelsene for ikke-kvotepliktig utslipp, må det installeres CCS på flere avfallsforbrenningsanlegg før 2030. Insentiver for prising av negative utslipp, som omvendt CO2-avgift, sannsynligvis i kombinasjon med en form for investeringsstøtte, vil være avgjørende for å realisere disse anleggene. Dette gjelder også for Oslos egne anlegg, hvor en omvendt avgift og investeringsstøtte vil være gunstig alle de tre avfallsforbrenningsanleggene våre (det foreligger foreløpig bare konkrete planer om realisering av karbonfangst på avfallsforbrenningsanlegget på Klemetsrud i Oslo). Finansiering av “first of a kind”-prosjekter som karbonfangst og -lagring på Klemetsrud vil også være viktig nasjonalt og internasjonalt for å få ned kostnadene ved CCS på sikt.  Regjeringens klimamelding bør:  - angi prinsipper for bokføring av negative utslipp mot klimamål  - gi føringer om at det skal etableres en omvendt avgift (belønningsordning) for fangst og lagring av biogen CO2, samt tydeliggjøre hvordan virkemidlet vil fungere sammen med salg av karbonkreditter for negative utslipp. Den omvendte CO2-avgiften bør opp på 2000 kr/tonn slik som den ordinære CO2-avgiften (dvs. om lag 2300 2023-kroner). Behov for bedre kommunalt klimaregnskap Klimautvalget har ikke tatt opp behovet for et bedre kommunalt klimaregnskap, men Oslo mener dette er helt sentralt. Klimaregnskapet er et viktig virkemiddel for kommunene når de skal prioritere hvor de skal sette inn virkemidler for å nå sine klimamål. Ambisiøse virkemidler i kommunene gjør det også enklere for staten å nå sine klimamål. Det er imidlertid flere problemer med det kommunale klimaregnskapet som Miljødirektoratet publiserer årlig. Oslo kommune er derfor opptatt av at klimameldingen må signalisere flere forbedringer i klimaregnskapet. Et kvalitetsløft for statistikken krever at oppgaven prioriteres høyere av Miljødirektoratet, men trolig også friske midler over statsbudsjettet.   Regjeringens klimamelding bør  - signalisere et løft for det kommunale klimaregnskapet. Det må være en ambisjon at metodene forbedres, slik at statistikken fanger opp effekter av de viktigste lokale klimatiltakene innen veitrafikk, bygg og anlegg, avfallsforbrenning m.v.  - forutsette at det blir et bedre system for kvalitetskontroll i statistikkproduksjonen, slik at vi unngår mange runder med feilretting, slik det var i publiseringen i desember 2023.",29.02.2024,Kommune
Pelagisk Forening,"Høringssvar – NOU 2023:25 Omstilling til lavutslipp Pelagisk Forening viser til høring av NOU 2023:25 Omstilling til lavutslipp – Veivalg for klimapolitikken mot 2050. Norge har etter klimaloven lovfestet et mål om å bli et lavutslippssamfunn innen 2050. Vi skal i 2050 slippe ut bare 90-95 % av det vi slapp ut i referanseåret 1990. NOU-en redegjør for valgene som må gjøres for å nå dette målet.  Pelagisk Forening er en interesseorganisasjon for fiskebåtrederier. Vi har medlemmer i både kyst- og havfiskeflåten. Vårt høringssvar tar utgangspunkt i tema som gjelder fisket og fiskeriene.   Fisk er mat, og fiskeri er høsting av mat Pelagisk Forening har i mange år jobbet for å fremvise at fisk er god og næringsrik mat, og at fiskeri er høsting av klimavennlig mat, og ikke bare næringsaktivitet. Dette perspektivet støtter utredningen. Det er vi glad for. Dette må videreføres seinere. I utredningen påpeker utvalget at  ...de ulike aktørene i matsystemet står overfor svært ulike rammebetingelser, reguleringer og overføringer. Her mener vi utvalget er inne på noe vesentlig. Fiskeriene må i større grad sees på som høstere av mat, og vilkår må derfor ha i seg noe av de samme hensynene som jordbruket får.   Egen utslippskategori og tydeliggjøring I utredningen blir utslipp fra fiske kategorisert sammen med «luftfart, sjøfart, motorredskaper m.m». Disse næringene er helt urealistiske å forholde seg til. Fiske er en primærnæring som høster mat. Det er ikke rekreasjon, eller transport. Å plassere fiske i en sekkepost med transport, og utbyggingsredskaper er lite hensiktsmessig blant annet fordi næringene ikke er sammenlignbare, har helt forskjellige rammebetingelser og fiske er det eneste som har utbytte bestemt av naturgitte forutsetninger. Fiske er høsting av mat. Det er derfor behov for tydeligere tall på utslipp fra fiske alene. Slik regelverket er i dag er det også behov for å kategorisere utslipp fra utenlandske fiskefartøys bunkring i Norge, og norske fartøys bunkring i utlandet. Sånn kan vi i mye større grad få oversikt over utslippene, og hvordan de blir påvirket av de til enhver tid gjeldende rammebetingelsene (reguleringer). Fisket er ikke noe statisk: det endrer seg ut fra enighet med de andre kyststatene, total kvotestørrelse og kvotefordeling (og eventuelle kvotebonuser), regelverket, reguleringer, biologien: hvor er fisken, hvordan oppfører fisken seg, og hvordan samler fisken seg. Å se hvordan de forskjellige innvirker på utslippene er nødvendig for å se på tiltak for å få ned utslippene. Motstridende hensyn Fiskefartøy bruker i dag drivstoff som medfører utslipp. Per 2024, 26 år før 2050, fremstår veien mot lavutslippssamfunnet og målet i klimaloven som fullstendig urealistisk å oppnå. For kystflåten er det så vidt kommet i gang prosjekter med hybrid- og eller batterisjarker. For havfiskeflåten er det per i dag ingen realistiske alternativer som vil fungere med driftsmønsteret, og det er ingen av alternativene som fremstår som et klart og tydelige alternativ til dagens drivstoff. Regelverket for norsk fiskerinæring har i dag formålsbestemmelser som gjør at man i tillegg til en bærekraftig høsting skal bidra til bosetting og sysselsetting i distriktene, en variert flåte, og samfunnsøkonomisk lønnsomhet. Disse står et samlet Storting bak, og den nye meldingen om kvotesystemet står fast på dette. Med de klimamålene som er satt står vi i fare for å bryte med en eller flere av disse. Disse fiskeripolitiske formålene gjør at vi setter begrensninger på effektiviteten til flåten. De norske kvotene kan fiskes med betydelig færre fartøy, og mer kystnært enn vi gjør i dag. Det vil bli en ekstrem balansegang å oppfylle de fiskeripolitiske målsetningene samtidig som man skal oppfylle klimamålene. For å illustrere problemstillingen med utredningens forslag om rammeverket «Unngå, flytte og forbedre» for å få ned utslippene, jf. figur 3.13. Man skal få ned utslippene ved å unngå og/eller begrense aktiviteten, ved å endre gjennomføringen av aktiviteten, og/eller ved å forbedre teknologi og ressursbruk. Dette er teoretisk sett fullt mulig i fiskeriene. Man kan la være å fiske. Da går vi glipp av verdifulle proteiner. Vi kan begrense aktiviteten, men det samme vil da skje. Vi kan endre gjennomføringen av fisket ved å fiske når fisken er lettere tilgjengelig og mer fangstbar: fiske på store stimer når de er kystnært, og siden vi deler fiskeressursene kan vi fiske i andre lands soner når tilgjengeligheten er bedre. Vi kan også forbedre teknologi- og ressursbruken. Dersom vi slutter å fiske for å unngå utslipp vil vi miste verdifulle proteiner, for både norske og utenlandske forbrukere. Dette er nok det tiltaket vi anser som minst ønskelig, samtidig som vi ser tendenser til at dette i dag skjer i enkelte fiskerier med lave marginer, for eksempel blandingsfiske i Nordsjøen. Det andre tiltaket: flytt eller endre gjennomføringen av aktiviteten har vi størst tro på. Men, dette kan bli svært vanskelig å balansere med dagens fiskeripolitiske mål. Flytter vi fiskeriaktiviteten kan det for eksempel føre til endring i landingsmønster til fiskefartøyene, om fisken bearbeides om bord og dermed også på hvor det finnes landanlegg, og størrelsen på disse, jf. målet om spredt bosetting og sysselsetting i distriktene. Det er derfor behov for mye mindre silotenking i fiskeriforvaltningen og reguleringen enn det vi har i dag. Det vi har størst tro på for å minske utslippene er avtaler med de andre kyststatene om makrell, norsk vårgytende (NVG) sild, kolmule og nordsjøsild. Dette er bestander som vandrer over store områder på jakt etter mat eller for å gyte, og har varierende grad av fangstbarhet. For eksempel er det mye mer effektivt å fangste makrell med ringnot når den står i store stimer, enn med pelagisk trål når den er mye mer spredt i vannsøylen. Det vil også være mer effektivt å fiske når den står kystnært, enn når den står langt til havs. Det er tydelig i utslippsregnskapet at avtaler med kyststatene minsker utslippene. Man må også vurdere om, dersom biologien tillater det, å fiske nærmere kysten. Det som oppfattes som visuell forurensning av store fiskefartøy i fjæresteinene kan ikke være styrende for hvor det skal være lov å fiske, så lenge det er biologisk bærekraftig og man ikke fortrenger andre fiskefartøy. Det siste alternativet, forbedre teknologi og ressursbruken, er for fiskeflåten en del kvantesprang frem i tid. Det er flere alternative drivstoff på markedet, men disse  har ikke kapasitet og/eller infrastruktur god nok i dag, er ikke tilpasset fiskeflåtens driftsmønster, og er ikke tilpasset fiskeriregelverket angående utforming av fartøy, og må derfor anses som altfor premature i dag. Veien frem mot alternativer til MGO vil derfor være tidkrevende og kostnadskrevende. Å velge «feilt» drivstoffalternativ i dag vil derfor bli svært kostnadskrevende. Det har ikke dagens fiskebåtrederier økonomi til å bære. Denne sti-avhengigheten vil bli ekstremt vesentlig for omstilling i fiskeriene. Det er derfor stort behov for statlig støtte til de som tør å være prøvekaniner i prosjektene som må drives frem. Arealbruk I utredningen er det mye snakk om hvordan arealplanlegging på land kan bidra til kutt i utslippene. Det foregår i dag flere prosesser for utarbeidelse av en rekke planer for havene. Blant annet næringsplaner og forvaltningsplaner for havområdene. Ingen av disse er arealplaner som ser alle brukere av havet i sammenheng, med muligheten for styring og innsigelser for viktige områder slik man har på land. Vi mener derfor at helhetlig arealplanlegging også må gjennomføres for havet også i Norge. På samme måte som EU har arealplaner til havs i dag. I rapporten skriver man i kapittel 6.3 side 96: Dagens forvaltningssystem er ikke innrettet for å håndtere den økte bruken av havets arealer som Norge står overfor. Dette sitatet støtter Pelagisk Forening.  Pelagisk Forening støtter utvalget sitt forslag om: Behov for økt kunnskap om hvordan havets ulike karbonlag blir påvirket av fiskeriene Pelagisk Forening støtter ikke utvalget sitt forslag om: Å vurdere å stanse bunntråling og tarehøsting i påvente av mer kunnskap om hvordan disse påvirker havets karbonlagre. ",29.02.2024,Forening
Riksantikvaren,"Riksantikvaren takker for invitasjon til å gi høringsinnspill til NOU 2023: 25 ""Omstilling til lavutslipp - Veivalg for klimapolitikken mot 2050"". NOU 2023:25 er en rapport fra Klimautvalget 2050 som utreder hvilke veivalg Norge står overfor for å nå klimamålene i 2050. Rapporten danner et kunnskapsgrunnlag for arbeidet med stortingsmeldinger om klima og naturmangfold, og vil være viktig for regjeringens arbeid med utvikling av en helhetlig, langsiktig og rettferdig klima- og naturpolitikk. Riksantikvarens innspill er knyttet til et utvalg vurderinger og anbefalinger fra utvalget (her i fet skrift) i fem kapitler som berører kulturmiljøtema. Dette er følgende kapitler: • Kapittel 5 Energisystemet • Kapittel 6 Areal og natur • Kapittel 7 Matsystemet • Kapittel 9 Økonomisk aktivitet, velferd og sirkularitet • Kapittel 10 Innovasjon, omstilling og næringsstruktur Innspill til kapittel 5 Energisystemet Det ligger et stort potensial for reduksjon av klimagassutslipp, energibruk og avfall gjennom å bruke, oppgradere og ombruke eksisterende bygninger. Dette står det om i Meld. St. 16 (2019–2020) Nye mål i kulturmiljøpolitikken – Engasjement, bærekraft og mangfold (kulturmiljømeldingen) og Meld. St. 13 (2020–2021) Klimaplan for 2021–2030. Rapporten fra Klimautvalget peker på viktigheten av å ombruke bygninger og bygningsmaterialer og fremme bruk av klimavennlige materialer. Utvalget slår fast at det å rehabilitere er et bedre klimatiltak enn å bygge nytt. Både plan- og bygningsloven og de tekniske kravene til byggekvalitet er i dag i stor grad utformet med tanke på nye bygg. Utvalget anbefaler at det vurderes justeringer i regulatoriske og økonomiske virkemidler som vrir investeringer fra nybygging til drift og vedlikehold av eksisterende bygg og infrastruktur i mer energieffektiv og sirkulær retning, for eksempel gjennom endringer i byggteknisk forskrift. Riksantikvaren er enig i dette. Produksjon av materialer i bygg- og anleggsbransjen står for en stor andel av klima- og miljøbelastningen, og ombruk av bygninger og bygningsmaterialer er et viktig klimatiltak. I Klimautvalgets rapport (bl.a. på s. 76) vises det til rammeverk for tiltak, hvor det å unngå forbruket alltid bør være den første og viktigste prioriteringen. Rammeverket minner om hierarkiet i avfallspyramiden, som også viser til at man skal prioritere å unngå avfall i utgangspunktet. Bruk og ombruk av eksisterende bygninger, med nødvendig energioppgradering, med så lite materialutskifting som mulig, er et svar på dette. Historiske bygninger er avhengig av bruk for å bli tatt vare på. Det er fullt mulig å energieffektivisere bygninger uten å ødelegge deres karakter og historie. Likevel vil det være utfordringer med å oppnå de høyeste energiklassene i historiske bygg. Riksantikvaren mener at det må tas hensyn til historiske bygninger når det skal gjøres endringer i regelverk og tilskuddsordninger som gjelder energioppgradering i bygg. Klimautvalget anbefaler videre at det skal stilles minimumskrav til energistandard i utleieboliger og offentlige bygninger. Riksantikvaren mener at energieffektivisering kan gjennomføres i alle typer bygninger, men i noe ulik grad. Riksantikvaren vil derfor advare mot å knytte effekten av tiltak kun opp mot energiklasse. En rekke historiske bygninger kan redusere energiforbruket sitt betraktelig, men det er tvilsomt om en vil klare å oppnå energiklasse A eller B. Det er svært uheldig hvis en rekke av våre historiske bygninger i fremtiden ikke egner seg for verken boligutleie eller offentlig bruk på grunn av et minimumskrav til energiklasse. Vi viser her til siste versjon av bygningsenergidirektivet (EPBD), hvor kulturhistoriske bygninger er unntatt de strengeste kravene, se særlig 1artikkel 5 og 9. Dette er det også tatt høyde for i EUs energieffektiviseringsdirektiv fra 20. September 2023, som er ute på høring i Norge med frist 12.03.2024. Her tas det hensyn til historiske bygg ved at man kan stille andre krav til energiytelse i offentlige bygg og offentlige anskaffelser. Dette unntaket gjelder dersom det ikke er mulig å oppnå kravet om nesten energinøytrale bygninger uten at det vil innebære en uakseptabel endring av karakter eller utseende. Det samme gjelder for bygninger som brukes til gudstjenester og religiøse formål, se artikkel 2 og 7. Klimautvalget anbefaler økt støtte til energieffektivisering, særlig tiltak som reduserer forbrukstoppene for elektrisitet for å begrense presset på nettet og kraftsystemet. Innretningen av tilskudd til energieffektivisering bør endres slik at den også når de med lav inntekt. Riksantikvaren ønsker å legge til at energieffektiviseringstiltak som er egnet i historiske bygninger bør omfattes av tilskuddsordningene, og at eiere av fredede og verneverdige bygninger kan få tilskudd som dekker merkostnadene ved å energieffektivisere denne typen bygninger. Eiere av fredete og verneverdige bygninger vil ha både ønske om og behov for å gjennomføre gode, tilpassede energieffektiviseringstiltak. Standardiserte energieffektiviseringstiltak som ikke tar hensyn til bygningsfysikk eller verneverdier gjør at eiere av historiske bygninger ofte faller utenfor eksisterende tilskuddsordninger (f.eks. Tilskudd fra Enova), og samtidig at noen tiltak kan være fordyrende fordi de må tilpasses bygningen. Klimautvalget anbefaler at økt utbygging av fornybar energi og ny infrastruktur skjer innenfor rammene av en helhetlig arealpolitikk. Utbygging av fornybar energi og overføringslinjer er arealkrevende. Dette gjelder ikke bare selve anleggene, men også tiltak som kreves i forbindelse med utbygging av dem. Dette er uavhengig av type energiproduksjon. Vi viser til våre merknader i kapittel 6 om arealpress og arealknapphet, naturavtalen og også andre internasjonale konvensjoner og nasjonale mål som omhandler kulturminner, kulturmiljø og landskap. Forslaget om å legge til rette for mer utbygging av solkraft på tak og fjerne barrierer i den sammenheng, kan få konsekvenser for noen kulturmiljøer. Anleggene må ta hensyn til kulturmiljøet de plasseres i. Riksantikvaren har arbeidet fram god veiledning på dette, se gjerne https://www.riksantikvaren.no/veileder/riksantikvarens-veileder-om-solenergianlegg-pa-eksisterende-bygninger/. I samme gate ligger vår veileder på varmepumpe i kulturmiljø, se gjerne 1 https://data.consilium.europa.eu/doc/document/ST-16655-2023-INIT/en/pdf  https://www.riksantikvaren.no/veileder/rad-om-varmepumper-i-fredede-og-verneverdige- bygninger. Det er behov for at arealplaner blir oppdatert og at det tas inn bestemmelser som tar slike hensyn. Flere kommuner har allerede gode planer og veiledere på dette feltet, og vi ønsker at flere utarbeide slike. Planer om konsesjon for energitiltak følges normalt opp av konsekvensutredning. Riksantikvaren støtter forslaget om kartlegging av kulturmiljøinteresser tidlig i en slik utredning. Dette gjelder uavhengig av om saken går som konsesjonen kun etter energilovgivningen, eller om den også følger reglene om områderegulering i plan- og bygningsloven. Dagens system der flere tema først kartlegges i forbindelse med MTA-planene, er ikke godt nok. Vi er også enig i at det er viktig med uavhengighet mellom utreder og utbygger. Innspill til kapittel 6 Areal og natur Utvalget peker på at forutsetninger for mange klimaløsninger er knyttet til energiproduksjon som igjen medfører bruk av arealer. Tap av natur og arter påvirker igjen klimaet slik at det er behov for en kunnskapsdrevet forvaltning av arealer for å kunne møte målet om klimautslipp. I kapittel 6 er det fokus på natur og naturavtalen, og også arealer som en viktig og begrenset ressurs. Kapittel 6 bør i større utstrekning ta opp miljøbegrepet med en helhetlig tilnærming, og ikke avgrense dette til arealbruk, natur og utslipp. Kulturminner, kulturmiljøer og landskap er viktige miljøelementer i menneskets hverdag. Plan- og bygningsloven er et sentralt verktøy i forvaltning av arealer. Vi mener det er viktig å styrke klima og naturhensyn gjennom oppdatering av lovverket. Disse endringene i plan og bygningsloven må favne videre enn klima- og naturhensyn. Det samme gjelder behovet for kompetanse på miljøtema på flere forvaltningsnivå og instanser. Dette er særlig viktig for utvalgets anbefaling om at nasjonale myndigheter setter klare rammer for kommunens ansvar for å nå nasjonale mål for klima og natur. Kommunenes ansvar for de nasjonale målene gjelder alle miljøtema der målene settes av Stortinget. Utvalget skriver at Kulturlandskapet blir påvirket av nedbygging og fragmentert arealbruk, blant annet gjennom fritidsbebyggelse, vindkraftanlegg, veier og annen infrastruktur. Mange kulturlandskap, som tradisjonell beitmark, slåtteeng og lynghei, er viktige både for naturmangfold, karbonlagring og kultur. Å unngå nedbygging av slike arealer vil kunne bidra til politiske mål innen kulturmiljøvern, og til å ta vare på jordbrukets ressursgrunnlag. Riksantikvaren bruker begrepet landskap i overensstemmelse med Europarådets landskapskonvensjon, og ikke kulturlandskap. I kapittel 6.3 omtales kulturlandskapet, men her ser vi at det er avgrenset til jordbrukets kulturlandskap. Dette bør spesifiseres i teksten. Vi gjør oppmerksom på at de politiske målene innenfor Riksantikvarens ansvarsområde, er relatert til kulturmiljøforvaltning, ikke kulturmiljøvern (se s. 94). Jordbrukets landskap en viktig kunnskapsbank om tradisjonell bruk av naturressursene, et tema som kan gi viktige innsikter inn i et grønt skifte. Innspill til kapittel 7 Matsystemet En konkret anbefaling fra utvalget er å innrette støtteordningene under jordbruksavtalen slik at de i større grad støtter opp under omstilling av jordbruket til et lavutslippssamfunn, ivaretakelse av kulturlandskap og naturmangfold, samtidig som øvrige mål for jordbruket tas hensyn til. Dette kan blant annet innebære å vurdere om deler av jordbruksavtalen bør dekkes av flerårige avtaler. Riksantikvaren støtter forslaget om å innrette støtteordninger som bidrar til å ta vare på landskap og naturmangfold. Innspill til kapittel 9 Økonomisk aktivitet, velferd og sirkularitet Klimautvalget anbefaler at relevante regelverk oppdateres med klare krav og insentiver til ombruk av materialer, energieffektivisering og økt tilrettelegging for rehabilitering. For eksempel kan det vurderes krav i byggteknisk forskrift om gjenbruk av materialer, og innretning av dokumentavgiften. Riksantikvaren støtter en ny innretting av dokumentavgiften, noe som vil gi et økonomisk insentiv til å velge rehabilitering av eksisterende bygninger fremfor å rive og bygge nytt. I stedet for å rive historiske bygninger, bør vi gjøre det enklere å satse på ny bruk. Eventuelle endringer i byggteknisk forskrift må gjøres med tanke på dette, og med respekt for kvalitetene i historiske bygninger. Riksantikvaren støtter også krav og insentiver til ombruk og energieffektivisering, men i historiske bygninger må tiltak tilpasses. Vi mener derfor at fortsatt bruk og ombruk av historiske bygninger, med så stor grad av energieffektivisering som mulig, må være en del av klimaomstillingen. Klimautvalget anbefaler at arbeidet for en mer sirkulær økonomi videreføres med full styrke og at barrierer som bremser nye løsninger knyttet til mer effektiv arealutnyttelse og mer sirkularitet i bygg- og anleggsbransjen, [...]. Regulatoriske og økonomiske virkemidler bør bidra til å vri investeringer fra nybygging til drift og vedlikehold av eksisterende bygg og infrastruktur. Historiske bygninger, men også eksisterende bygninger generelt, utgjør en viktig ressurs for samfunnet vårt. Riksantikvaren er svært positive til at utvalget fremhever bruk og ombruk av eksisterende bygningsmasse, og støtter at virkemidler bør bidra til drift og vedlikehold av eksisterende bygg. Historiske bygg har ofte høy materialkvalitet og er bygget for å kunne repareres og vedlikeholdes. Når denne typen bygg skal settes i stand og energieffektiviseres, er det viktig å velge materialer med de samme egenskapene og sørge for at bygningsfysikken ikke svekkes av lite tilrettelagte energieffektiviseringstiltak. Vi har mange eksempler på hvordan historiske bygg har fått ny bruk, blitt verdsatte arbeidsplasser eller boliger og bidrar til by- og stedsidentitet, verdiskaping og næringsutvikling. Innspill til kapittel 10 Innovasjon, omstilling og næringsstruktur Klimautvalget anbefaler: at innholdet i eksisterende utdanninger tilpasses for å møte behovet for yrkes- og næringsspesifikk kompetanse knyttet omstillingen. Kunnskap om tradisjonell byggemetode og materialbruk kan bidra i det grønne skiftet. Tradisjonelle byggemetoder tar utgangspunkt i lokale og fornybare naturmaterialer. Tradisjonskunnskap gir innsikt i hvordan lokale råvarer best kan benyttes i bygningskonstruksjoner. Kortreiste byggevarer har lavere karbonavtrykk enn materialer som betong og stål. Tradisjonelle byggemetoder kan også gi innsikt i energieffektivitet for nye bygg, ved at de ofte bruker naturlig ventilasjon og sollys for å regulere temperaturen i bygningene. I tillegg er kunnskap om tradisjonelle byggemetoder viktig for å ta vare på eksisterende kulturmiljøer. Når det gjelder energieffektivisering av historiske bygninger, er det viktig å ha kompetanse på eldre bygningsfysikk og -teknologi. Det er viktig å forstå hvordan hvert hus fungerer, og å være klar over konsekvensene av ulike energitiltak. Individuell vurdering og involvering av fagfolk med kjennskap til tradisjonell bygningsteknologi anbefales for å sikre at riktige tiltak gjennomføres på riktig måte. Kompetanse og kunnskap om historiske bygninger er vesentlig for fagpersoner som skal jobbe med rehabilitering og energioppgradering av historiske bygg. Politikk og regelverksutvikling i EU I rapporten nevner utvalget flere steder viktigheten av å følge opp politikk- og regelverksutvikling i EU. Riksantikvaren følger regelverksutviklingen i EU gjennom European Heritage Legal Forum. Vi har blant annet gitt innspill for å sikre unntak for energikrav til kategorien historiske bygninger i bygningsenergidirektivet. Norge bør benytte seg av dette unntaket i gjennomføringen av disse reglene fra EU. Slik kan vi ta hensyn til de arkitektoniske og kulturhistoriske verdiene i historiske bygninger, og sørge for at historiske bygninger kan brukes også i fremtiden.  ",20.02.2024,Organisasjonsledd
Sandefjord kommune,"Høring - NOU 2023:25 Omstilling til lavutslipp - Veivalg for klimapolitikken mot 2050 - rapport av Klimautvalget 2050  Vi viser til brev datert 31. oktober 2023 vedrørende høring av NOU 2023: 25 Omstilling til lavutslipp – Veivalg for klimapolitikken mot 2050 – rapport av Klimautvalget 2050. I rapporten anbefaler utvalget at kommunene får et tydelig og lovfestet ansvar for å bidra i omstillingen til et lavutslippssamfunn, og at staten må legge til rette for at kommunene kan føre en ambisiøs klimapolitikk. Det er positivt å tydliggjøre kommunens ansvar, men det fremstår uklart hvordan staten skal tilrettelegge for dette utover det som allerede gjøres i veldig mange kommuner i dag. Det er viktig at det med et lovpålagt ansvar følger tilstrekkelig med virkemidler, ressurser og økonomi til å følge opp. Rapporten løfter frem klimabudsjett, klimasats, kunnskapssentre og klimarådgivere som virkemidler for kommunene, dette er for mange av de norske kommunene allerede på plass. Sandefjord kommune har over flere år benyttet seg av klimasatsordningen, kompetanse som tilbys av eksterne i form av webinar, kurs og seminar, etablert klimabudsjett for kommunen, samt har dedikerte stillinger til å jobbe med miljø og klima. Likevel viser klimaregnskapene for Sandefjord kommune som samfunn at det er en lang vei å gå mot et lavutslippssamfunn i 2050. Det er vår vurdering at det følger betydelige begrensninger for en kommune å nå disse målene alene. Dette fordi kommunene i Norge har begrenset handlingsrom og virkemidler, og ikke minst begrenset økonomi og ressurser, til å kunne drive en så ambisiøs klimapolitikk på en slik måte som skisseres i rapporten. De virkemidlene som vil gi betydelig effekt på de største utslippskildene ligger utenfor kommunens virkemiddelområde. Det vil kreves vesentlig mer bidrag og tilrettelegging fra staten enn det som fremkommer i rapporten. Staten sitter på betydelig større og kraftigere virkemidler enn det kommunene gjør. Det er avgjørende at også statens og andre aktørers rolle lovfestes. Å nå klimamålet om å bli et lavutslippssamfunn innen 2050 vurderer vi som urealistisk med de forutsetningene som ligger til grunn for analysene i rapporten, dette støttes av de nasjonale klimaregnskapene som viser at Norge i perioden 1990- 2022 kun har redusert utslippene sine med 4,6 %. Dette i tillegg til, som nevnt tidligere, at mange kommuner allerede bruker tilgjengelige virkemidler aktivt uten at dette alene bidrar til tilstrekkelige utslippskutt. Det fremkommer heller ikke av rapporten hva det vil koste samfunnet, og kommunene, å nå klimamålet. Sett fra kommunenes ståsted med begrensede ressurser og virkemidler fremstår det som at forslagene som foreslås for kommunene (og samfunnet) i rapporten ikke vil føre til det ønsket resultat om lavutslippssamfunn.",26.01.2024,Kommune
SINTEF,"Høringssvar NOU 2023: 25 ""Omstilling til lavutslipp"" - SINTEF Vi takker for muligheten for å gi høringssvar til ovennevnte NOU. SINTEF er en allmennyttig forskningsstiftelse og Norges største uavhengige forskningsinstitutt med betydelig domeneekspertise og aktivitet på lav og nullutslippsteknologi innenfor bærekraftige rammer. I tett samarbeid med universiteter, næringsliv, offentlige aktører og myndighetene forsker og innoverer vi på integrerte løsninger på naturens premisser, vårt internasjonale nedslagsfelt er også betydelig og da særlig mot EU og Europa. SINTEFs generelle betraktninger til NOUen NOUens utgangspunkt er Lov om klimamål (LOV-2017-06-16-60, sist revidert 15 desember 2023) som setter mål for reduksjon av norske utslipp i 2030 (55%) og 2050 (90-95%) med referanse til 1990. Loven omtaler ikke hensynet til natur og en sosial rettferdig omstilling, men vi støtter utvalgets valg om å ta dette inn som en integrert del av problemstillingen når veivalg og virkemidler skal besluttes. Samlet sett synes vi NOUen har en meget god fremstilling av det komplekse bildet Norge og verden står overfor med en pågående natur og klimakrise. Bakgrunnsgrunnlaget er meget godt strukturert og fremstilt og vi slutter oss til hovedbildet. Et taktskifte er nødvendig. Rammebetingelsene for klimagassutslipp er endret betydelig ettersom Norge har meldt inn målsettinger til Paris avtalen samt at man har forpliktet seg til reelle reduksjoner gjennom avtalen med EU om tilslutning til ETS og klimamålsettinger mot 2030 og 2050. Dette er også som nevnt nedfelt i klimaloven og følges opp med ""grønn bok"". De lovgitte målene er ikke opp til diskusjon. Utredningen går rett på en ståstedsanalyse, identifiserer sektorer som berøres, drøfter effekten av ulike tiltak, behovet for krevende veivalg og skisserer mulige prosesser som må på plass for å sikre måloppnåelse. Utredningens UFF rammeverk – Unngå, Flytt, Forbedre – er godt egnet som verktøy for prioritering av tiltak. Målet gitt i loven er svært krevende og innebærer en stor omstilling som det haster å gjennomføre. Omstilling krever innovasjonskapasitet og setter søkelys på utdanning, forskning og rask adaptering av nye produkter og tjenester i markedet. Et tett samspill mellom aktørene og det offentlige er helt nødvendig for å lykkes. En sterk målstyring, forankret i loven, som forener disse, støttes som en overordnet organisering og må omfatte alle berørte sektorer. En overordnet refleksjon er at i klimapolitikken begynner nå den politiske økonomien å gjøre seg gjeldende. Klimapolitikken blir førende for tiltak, tiltakene skal bringe oss til målene. Det betyr at tiltakene ikke blir valgfrie i den forstand at man kan ikke velge å ikke å gjøre noe. Dette setter en ny retning for all Klima og Miljødepartementet politikkutforming og ikke minst for økonomien. Dilemmaet Norge står overfor er unikt i den vestlige verden, en transisjon fra fossile energibærere til fornybare energi i en situasjon hvor man har betydelige inntekter og etterspørsel etter energi, fossil eller fornybar. Dette skjer samtidig med at verden ikke tåler mer utslipp fra fossile brensler skal vi ha sjanse til å holde oss under 2 grader global oppvarming og ned mot 1.5 grader global oppvarming. Rapporten tar også opp utveksling og handel med andre land som sterkt medvirkende til globale klimagassutslipp. Eksport av olje og gass står alene for om lag 10 ganger vårt eget utslipp. Dette skismaet; Klima, natur, kulturutøvelse, verdiskaping og økonomisk stabilitet vil gripe inn i alle diskusjoner om fremtiden for Norge og alle andre land. Norsk næringsliv må settes i stand til å skape løsninger som kan brukes globalt. Det er viktig at teknologier, metoder og løsninger som tas i bruk i Norge har eksport-potensial slik at de tas i bruk i så store deler av verden som mulig. I utvalgets mandat er det pekt på at en skal se på klimarisiko (overgangsrisiko). Klimaomstilling (til lavutslippsamfunnet) innebærer både tiltak for å redusere utslipp og tilpasning til et klima i endring. Klimaendringene gjør seg allerede gjeldende og tiltak for klimatilpasning i ulike sektorer for å redusere samfunnsrisiko på grunn av klimaendringer må iverksettes. Det gjelder overgangsrisiko, men også fysisk klimarisiko og andre risikoer knyttet til klimaendringer innenfor ulike sektorer. SINTEF vil påpeke at klimarisiko i liten grad er drøftet i NOUen. I arbeidet for en bærekraftig klimaomstilling mener vi at det i større grad er nødvendig å se utslippsreduksjon, naturmangfold og klimatilpasning mer samlet. NOUen spenner opp et stort og konkret mulighetsrom av tiltak og forslag til prosesser for å nå målene. Flere av disse innebærer krevende veivalg når vi skal kvitte oss med nær alle utslipp, og det haster. Spissformulert bør rapporten være pensum for alle beslutningstakere i offentlig og privat del av samfunnet, slik at vi umiddelbart kan komme i gang med en god og målstyrt prosess – målet er gitt og menyen på bordet. Og forskningsmiljøene som en motor for omstilling er klar. Utfordringene samfunnet står ovenfor og den nødvendige omstillingen frem mot 2030 og 2050 er i aller høyeste grad global. Vi må spesielt innrette oss i forhold til den Europeiske agendaen. Siden utvalget avsluttet sitt arbeid har politikkutformingen i EU blitt ytterligere konkretisert gjennom bla EU kommisjonens anbefaling for 2040 målsettinger på klima1, en industriell karbonhåndteringsstrategi2 samt prinsipiell enighet i trialogen om Net Zero Industrial Act3 som bla definerer produksjonsmål for strategiske netto null teknologier for Europa og identifiserer slike kritiske løsninger mhp en raskere omstilling mot nullutslipp. Raskere betyr både bruk av regulatoriske og monetære virkemidler samt begrunnede fritak for unntak fra statsstøtteregelverket. Disse politiske signalene peker mot og anbefaler 90% reduksjon av klimagassutslippene innen 2040, en storstilt satsning på CO2 håndtering man ikke har sett maken til og utpeker løsninger av spesiell strategisk interesse. Norge følger ikke opp det samme taktskiftet, enda vår utfordring i å nå målsettinger til 2030 og 2050 er mye større enn EU landene. EU landene har redusert sine utslipp mer enn 30% siden 1990 mens Norge har redusert sine utslipp rundt 5%. Klimapolitikk og klimaomstilling må også handle om utvikling av løsninger, utvikling av teknologi og om forskning og innovasjon. Vi mener at et tett, langsiktig og forutsigbart forskningssamarbeid med EU må være en bærebjelke, også i norsk klimapolitikk. Som et EØS-land er Norge sterkt påvirket av EUs politikk og lover som medlem av det indre marked, men uten deltakelse i de politiske prosessene er vi avhengige av et bredt spekter av aktører som deltar i å forme Europas fremtid. Politikk og regelverk som 1 https://ec.europa.eu/commission/presscorner/detail/en/ip_24_588 2 COM(2024) 62 final, Towards an ambitious Industrial Carbon Management for the EU 3 https://data.consilium.europa.eu/doc/document/ST-7613-2023-INIT/en/pdf  Europakommisjonen foreslår er kunnskapsbaserte. De baseres på forskningsresultater og konsekvensanalyser og deltakelse i Horisont Europe-programmet bidrar dermed direkte til å utvikle forsknings- og innovasjonspolitikk, samt å styrke samarbeid på tvers av landegrenser, sektorer og disipliner – i Europa og globalt. Aktiv deltakelse i europeiske forskningsprosjekter gir derfor norske aktører en anledning til å medvirke til utviklingen av Europas retning og klimapolitikk. Oppsummerende kommentarer til høringen: 1. Utvalget har ikke lagt nok vekt på betydningen av forskning og innovasjon. Som påpekt av IEA4, IPCC5 og andre (bla Bill Gates6) står ikke innsatsen på forskning og innovasjon i rimelig forhold til utfordringen man skal løse. I Norge investerer man eksempelvis rundt 0,5 promille av statsbudsjettet i forskning på rene energiløsninger. I forhold til å adressere verdens største problemer er dette uforholdsmessig. Om lag 35-50% av de løsningene vi trenger for omleggingen er umodne eller finnes rett og slett ikke i dag. IEA tar til orde for at den totale innsatsen må skaleres 4 ganger, Gates med 5 ganger. Forskning og innovasjon vil sikre verdiskaping gjennom transisjonen samt komme opp med bærekraftige løsninger. Et ledd i dette må være å reversere de siste års trend med å redusere bevilgningene til forskning på rene energiløsninger og komme opp på et nivå som er forholdsmessig til utfordringene, jfr. IEA mfl. sine anbefalinger for både forskning og innovasjon. Innovasjon er kjernen i all omstilling og utdannings- og forskningsaktørene må settes i stand til å jobbe tett med næringslivet og det offentlige for å sette beste eksisterende- og ny kunnskap i arbeid. Dette er særlig viktig for transportsektoren som står for 1/3 av dagens utslipp. Årlig investeres ca. 83 mrd i norsk samferdsel, men kun 0,13 % settes av til konkurranseutsatt FOU. 2. Styrk Forskningsrådets innsats for utvikling av fremtidens lavutslippssamfunn. Det er viktig at en helhetlig tankegang rundt utviklingen av fremtidens lavutslippssamfunn blir ivaretatt i Forskningsrådet, dette vil kreve samarbeid på tvers av Forskningsrådets programstyrer  3. Støtte utviklingen av en felles plattform for deling av data. For å sikre et helhetlig lavutslippssamfunn vil det være viktig med etablering av en felles plattform for deling av f.eks. data relatert til klimagassutslipp på tvers av interessenter. Dette kan styrkes gjennom senterordninger foreslått under kunstig intelligens satsingen fra Forskningsrådet.  4. Bruk kunnskap og resultater fra relevante EU prosjekter aktivt, fortsatt tett samspill med EU er viktig. Mange Norske aktører er tungt involvert i EU-finansiert forskning og teknologiutvikling. Dette bør brukes aktivt i utforming av politikk som muliggjør fremtidens lavutslippssamfunn. Instituttsektoren er den viktigste døråpneren for norsk næringsliv og offentlig sektor til EU- forskning. For å sikre fortsatt norsk suksess i de Europeiske forsknings- og innovasjonsprogrammene må den resultatbaserte grunnfinansieringsordningen RETUR-EU styrkes. 5. Energieffektivisering er konfliktfri energi. Vi støtter Klimautvalgets anbefaling om sterkere virkemidler for energieffektivisering, samtidig som produksjon av fornybar energi øker 4 https://www.iea.org/reports/global-energy-and-climate-model/net-zero-emissions-by-2050-scenario-nze 5 https://www.ipcc.ch/report/sixth-assessment-report-cycle/ 6 https://www.gatesnotes.com/My-new-climate-book-is-finally-here tilstrekkelig for å oppnå bedre ressurseffektivitet og at lokale fornybare energiløsninger kan bidra til å redusere kostnader for utbygging av ny energiinfrastruktur. Energieffektivisering kan være ‘konfliktfri ny energi’ og vår forskning7 viser et potensial på i størrelsesorden 40 TWh, gjennom konkrete forslag til energieffektivisering og innfasing av fornybare energiløsninger i- og på bygg.  6. Inkluder verdien av natur og miljø. Kost-nytte-analyser og beslutninger omkring klimagassutslippsreduksjoner må tydelig inkludere verdien av natur og miljø som en del av analysen. Særlig naturlige karbonlager må beskyttes. SINTEF støtter utvalgets anbefaling om at det nasjonale vernet av økosystemer økes. Dette bør være minimum i tråd med internasjonal naturavtale (Kunming-Montreal Global Biodiversity Framework). Den nylige utgitte rapporten fra Naturrisikoutvalget8 gir ytterligere føringer for stresstesting av naturrisiko hvor endringer i arealbruk trekkes frem som den førende faktoren for tap av natur.  7. Klargjør ansvaret for Scope 3 utslipp. Skal vi lykkes med lavutslipp globalt, bør man øke bevisstheten rundt ansvar for scope 3 i klimagasser f.eks. eksport, forbruk, internasjonalt eierskap. Hvordan skal man angripe dette og hvordan kan man bruke dette i å utnytte de mulighetene dette åpner også for norsk verdiskaping. Dette må løses på internasjonal basis med bidrag fra alle land i dialogen rundt et rettferdig og vitenskapsbasert system.  8. Unngå bruk av kvoter for å nå målet. SINTEF støtter utvalgets anbefaling om at Norges klimamål for 2050 presiseres til å være å redusere utslippene fra norsk territorium med 90 – 95 prosent sammenlignet med 1990. Når verden skal ha netto nullutslipp i 2050 vil det ikke være rom for mye kvotekjøp og fleksible mekanismer.  9. Det er krevende å redusere utslippene fra jordbruk og matproduksjon. Vi mener at man må opprette satsninger som støtter regjeringens mål om å utvikle bærekraftig fôr som bidrag til å redusere klimagassutslippene i matsystemene. SINTEF mener at det f.eks. er behov for å etablere programmer for å støtte utviklingen av industrielle prosesser basert på dagens ressursgrunnlag og utviklingen av en fermenteringsindustri for produksjon av encelleprotein. 10. Utarbeide en strategi for sluttfasen av norsk petroleumsvirksomhet. Utvalget anbefaler en strategi for sluttfasen av norsk petroleumsvirksomhet. Norge har skrevet under Parisavtalen og også sluttet seg til COP28 slutterklæringen som sier i paragraf 28 f) ""Transitioning away from fossil fuels in energy systems, in a just, orderly and equitable manner, accelerating action in this critical decade, so as to achieve net zero by 2050 in keeping with the science"". Det gir en klar retning for Norge, i samsvar med utvalgets anbefaling i stort. I tråd med Klimaomstillingsutvalgets rapport fra 20229, mener vi at man må se på mekanismer og rammeverk for petroleumsvirksomheten i scope 1, 2 og 3 som samsvarer med et mål om netto nullutslipp i og fra sektoren. Videre er SINTEF enig i utvalgets anbefalinger vedrørende petroleumssektoren om stopp i letevirksomhet uten direkte tilknytning til eksisterende infrastruktur, at det ikke besluttes bygging av ny infrastruktur i hittil uberørte områder som binder oss til utslipp frem mot og forbi 2050. Nullutslippsløsninger må fremskyndes og legges som et premiss om slik aktivitet skal bibeholdes og videreutvikles. 11. Ressursknapphet og fordeling av tilgjengelige ressurser for omstilling. Utvalget poengterer at det vil være knapphet på flere av de ressurser som vil kreves for omstilling. Rapporten tar ikke høyde for denne ressursknapphet uten tar utgangpunkt i at alle sektorer har tilgang til de ressurser som trenges. Norge trenger en egen gjennomgang av kritiske forsyningskjeder og ressurser, både for å få frem mulighetsrommet for Norge og vårt avhengighetsforhold og hva vi kan gjøre for å hegne om fremtidig utvikling. Vi anbefaler økt fokus på implementering av Regjeringens mineralstrategi som virkemiddel for å øke forsyningssikkerhet av mineraler til det grønne skiftet. SINTEF støtter NOUens anbefaling om å tette kunnskaps gap før igangsetting av utvinning av havbunnsmineraler eller andre større inngrep som eksempelvis stor skala tare produksjon. Vi viser til vårt høringsnotat av 19 januar 2023 vdr havbunnsmineralaktivitet10 som også påpeker behovet for utvikling av ny teknologi og metoder. 12. SINTEF støtter forslaget om at det etableres et nasjonalt klimapanel som skal bidra til et faglig grunnlag for klimapolitikken og til å identifisere muligheter og utfordringer. Sammensetningen må reflektere kompleksiteten i spørsmålene som skal vurderes og krever ekspertise på teknologi, natur, samfunn, politikk og systemforståelse. Våre detaljerte kommentarer er primært knyttet til Del 2 av rapporten hvor man fokuserer på omstillingsutfordringen og -mulighetene. Vår rolle er å komme frem med underlag for politikkutforming og gitt en policy foreslå løsninger i samme retning og størrelse. SINTEF opererer flere forskningssentre og har mange grupperinger som forsker på tema som NOUen adresserer. Noen av disse har også sendt høringssvar basert på det forskningsområdet de representerer. Kommentarer til de enkelte delkapitlene Kap. 5.3 Energieffektivisering av bolig- og næringsbygg Klimautvalgets rapport"" Kap. 5.3 - Bruke effektivt og utslippsfritt"" trekker frem viktigheten av areal- og ressurseffektivitet og et behov for betydelig innsats for energieffektivisering. SINTEF sin forskning viser at bruken av elektrisk energi i norsk bygningsmasse kan reduseres med så mye som 42 TWh innen 2050 om vi legger til rette for dette gjennom energieffektivisering og produksjon av solenergi på tak og fasader. Tiltak i bygningsmassen medfører ikke naturinngrep. 42 TWh tilsvarer strømproduksjonen fra ca. 3400 vindmøller. Tiltak og virkemidler for å oppnå dette er oppsummert i en rapport fra forskningssenteret for miljøvennlig energi Zero Emission Neighbourhoods in Smart Cities11. Det er et betydelig potensial for å benytte fleksibiliteten som ligger i bygningsmassen både for elektrisk og termisk energi. Med smartere styring kan en kutte effekttopper og energivariasjonene over døgnet kan reduseres. Da vil bygningsmassen avlaste energinettet, dette gjelder også for landbruket, en sektor hvor de totale utslippene er krevende å redusere. Her er det behov for mer forskning og innovative løsninger. Kap. 3 og 10, om Landbasert prosessindustri Rapporten skal peke på hvordan Norge kan nå klimamål ved tiltak både hjemme/nasjonalt og internasjonalt. Vi merker oss at landbasert prosessindustri er viet liten oppmerksomhet. Det er mye bra i Energi-kapittelet, og fokuset på redusert energibruk og energieffektivitet er viktig. Prosessindustrien er en viktig næring for Norge og skaper store verdier og eksportinntekter for landet. Samtidig er prosessindustrien en betydelig kilde til klimagassutslipp. Globalt representerer industrien cirka 32 prosent (21 prosent direkte og 11 prosent indirekte) av de totale klimagassutslippene (ref. Prosess 21). Med utslipp av rundt tolv millioner tonn CO2-ekvivalenter i 2019 representerer norsk prosessindustri i dag mer enn 21 prosent av Norges totale klimagassutslipp. Dette til tross for at prosessindustrien fra 1990 til 2019 reduserte klimagassutslippene sine med i overkant av 40 prosent, samtidig som produksjonen økte med 43 prosent. Utslippsreduksjonene er gjort mulig gjennom betydelig industriell satsning på investeringer og FoU. Norsk landbasert prosessindustri er i dag i verdensklasse når det gjelder energieffektivitet og produksjon med lave utslipp. Men for flere av dagens prosesser nærmer man seg nå teoretisk minimum med hensyn til direkte utslipp av CO2. Prosessene vil fortsette å produsere klimagasser så lenge fossilt karbon brukes som energikilde eller råmateriale. Nullutslipp vil derfor i de fleste tilfeller bety helt nye prosesser og prosessteknologi, overgang til fornybare energikilder og råmaterialer, og eventuelt i kombinasjon med løsninger for karbonfangst, -utnyttelse og -lagring. Spesielt for metallurgisk industri som i dag benytter fossilt karbon som råmateriale representerer null utslipp en stor utfordring, gassen som slippes ut er ""hard to abate"" og karbonfangst er ikke nødvendigvis den beste løsninger. Helt nye prosesser hvor fossilt karbon ikke inngår er nødvendig. Disse prosessene er ofte mer energi-intensive og krever tilgang på fornybar energi og bioressurser. Vi ser flere gode initiativ fra industrien selv, men mye arbeid og mye forskning gjenstår – et eksempel på at ambisjonene ikke følges opp med tilstrekkelig eller riktig tiltak. Strategiarbeidet Prosess 21 har utarbeidet et veikart til nullutslipp for prosessindustrien12 , dvs en oppdatering av veikartet Norsk Industri utarbeidet i 2015. Dette veikartet burde vært kommentert i rapporten og må tas med i grunnlaget for videre politikkutforming gjennom de bebudete stortingsmeldingene om klima og natur. Kap. 6 og 9, betraktninger mineraler og kritiske råmaterialer En generell kommentar er at NOUen kunne vært enda tydeligere på hvor viktig mineraler og kritiske råmaterialer er for det grønne og digitale skiftet og hvordan vi skal innrette oss for å øke robusthet og sikre forsyninger av etterspurte mineraler til Europa og Norge i fremtiden. Dette er blant annet påpekt i den norske mineralstrategien (Regjeringens Mineralstrategi ) og i EUs Critical Raw Materials Act ( CRMA ). Vi savner referanse og stiller oss undrende til at det ikke er referert til Regjeringens Mineralstrategi i rapporten. Et energisystem basert på fornybar og ren energi skiller seg grunnleggende fra et energisystem basert på fossile energikilder. Solkraft, vindkraft og elektriske kjøretøy har et helt annet behov for mineraler enn kullkraft og gasskraft. En typisk elektrisk bil krever 6 ganger så mye mineraler sammenlignet med en bensinbil. Landbasert vindkraft krever 9 ganger så mye mineraler som et gasskraftverk (International Energy Agency: Report: ""The Role of Critical Minerals in Clean Energy Transitions"", revised version March 2022). Tilgang på etterspurte mineraler kan sikres både gjennom gjenvinning og resirkulering i sirkulære verdikjeder samt med primær mineralutvinning ved gruvedrift. I Norge har vi gode forutsetninger for å utvikle en bærekraftig mineralindustri basert på våre primære og sekundære mineralressurser tett koblet med prosessindustrien for videre nedstrøms prosessering. På den måten kan vi bidra til forsyningssikkerhet og klima-vennlige prosesser. Mineralindustrien kommer imidlertid ikke utenom at på den ene siden er det avgjørende å sikre tilgang til mineralressurser som samfunnet har behov for, sikre verdikjeder for å behandle disse frem til komponenter som trengs i nødvendige, grønne sluttprodukter og verdikjeder samt sikre gunstige resirkuleringsteknologier. På den andre siden er det avgjørende å sikre bærekraftig utvikling med samfunnsaksept som hensyntar arealkonflikter inkludert naturmangfold og urfolkbehov, bevarer natur og miljø og samtidig bidrar til 55% kutt i utslipp innen 2030. SINTEF anbefaler betydelig økt innsats fra myndighetenes side for å fremme sirkulær økonomi og nye teknologier som reduserer behovet for mineraler. Det bør legges økt innsats i å styrke mulighetene for bærekraftig mineralutvinning på land i Norge. Dagens kunnskapsnivå er ikke tilstrekkelig til å anbefale en åpning for utvinning av havbunnsmineraler på norsk sokkel nå. Vi må tette kunnskapsgapet. Vi har imidlertid støttet en åpningsprosess for leting10. Det må samtidig stilles krav til gjennomføring av forsvarlige miljøanalyser, inklusive kartlegging av økosystemer, av områder som åpnes for letning. Kap. 6; Om havforvaltning Utvalget peker på at arealpolitikken må begrense tap av natur og bidra til bevaring av naturens karbonlagre og anbefaler derfor blant annet at det utvikles bindende, helhetlige planer for arealene til havs. I rapporten Faggrunnlag for helhetlige forvaltningsplaner for norske havområder13 fra Faglig forum for Norske havområder, som utgjør en viktig del av bakgrunnen da nye planer for havforvaltning skal utvikles i år, foreslås endringer i hvilke områder som gis status som særlig verdifulle og sårbare områder (SVO). OECD viste i 2016 til en mulig dobling av havøkonomien fra 2010 til 203014. Rapporten understreket også at dette kun er mulig hvis utviklingen er bærekraftig og ivaretar verdien av marine økosystemer. Utviklingen av en bærekraftig havøkonomi i Norske havområder, og spesielt eventuelle aktiviteter innenfor SVOer, må ta inn over seg det helhetlige bildet som muliggjør utvikling innenfor planetens tålegrenser, inklusive reduksjoner i klimagassutslipp. Mulighetene i havrommet har vært og vil være gode i fremtiden. Videreføring av nåværende store næringer, slik som petroleum, fiskeri, havbruk og maritim 13 https://www.miljodirektoratet.no/publikasjoner/2023/mai-2023/faggrunnlag-for-helhetlige-forvaltningsplaner-for-norske-havomrader-hovedrapport-2019-2023/ 14 https://www.oecd.org/environment/the-ocean-economy-in-2030-9789264251724-en.htm transport, må skje parallelt med at det gis rom for mulig utvikling av f.eks. fornybar energi, havbruk til havs, høsting og dyrking av nye biomarine ressurser til mat og fôr, marin bioprospektering samt eventuell mineralutvinning til havs. SINTEF ønsker å understreke at dagens kunnskapsnivå om dypvannsøkosystemer og habitat ikke er tilstrekkelig for at utvinning av havbunnsmineraler på norsk sokkel skal være forsvarlig. Vi må tette det kunnskapsgapet for å sikre miljømessig bærekraft av en eventuell utvinning av havbunnsmineraler. I tett samarbeid med NTNU utvikler SINTEF nå den nasjonale infrastrukturen OceanLab15 for teknologiutvikling rettet mot viktige havindustrier innen sjømat, maritim transport og energiproduksjon til havs. OceanLab vil også bli en del av Norsk Havteknologisenter i form av FjordLab. Det vil være særs viktig at FjordLab infrastrukturen blir realisert for fremtidig felt-testing og verifisering av teknologi som vil støtte bærekraftig bruk av havet. OceanLab/FjordLab er også viktig infrastruktur for verifisering av digitale tvillinger for f.eks. strukturer for havbruk og havvind. SINTEF Ocean er involvert i flere EU prosjekter og initiativ rettet mot utviklingen av digitale tvillinger, blant annet Iliad-prosjektet. Slike digitale verktøyer vil være svært nyttige i fremtidig forvaltning. SINTEF er enig i utvalgets anbefaling om at restaurering av natur bør inngår som en del av omleggingen til en helhetlig, bærekraftig arealbruk i et lavutslippssamfunn, med mål om å først og fremst bedre den økologiske tilstanden i naturen. SINTEF koordinerer EU-prosjektet CLIMAREST som tilhører EU Mission Restore our Ocean and Waters, og er Lighthouse for the Arctic and Atlantic Basin. Prosjektet benytter seg av en helhetlig og tverrfaglig tilnærming for å utvikle metoder og verktøy for marin restaurering og har demonstrasjonssteder over hele Europa, inkludert Svalbard. Implementeringen av slike metoder og verktøy kan muliggjøre naturpositive tiltak som kan bli en viktig del av et fremtidig lavutslippssamfunn. Kap. 8; Transport og mobilitet Omstilling av transportsystemet er helt nødvendig for å nå målene om lavutslippssamfunnet, og UFF- strategien kan være en god tilnærming for transportsektoren. «Unngå»-strategien, ved planlegging av transportsystem og store samfunnsstrukturer som plassering av sykehus og byplanlegging, har naturlig nok lange tidslinjer før det oppnår noen effekt på både transportvolum og utslippsreduksjon. Dette tydeliggjør både viktigheten av et sterkt fokus på dette allerede i dag, men også at de andre strategiene (“Flytte”, “Forbedre”) ikke må vente på at “Unngå” er godt i gang. Rapporten bemerker at det pågår “Forbedre” aktiviteter knyttet til elektrifisering av transport, og biodrivstoff. Kap. 8.2; Utvikling av transportsystemet i et lavutslippssamfunn Det er sentralt for virkemiddelutformingen å se person- og godstrafikken i sammenheng og utnytte potensialet som ligger i å tenke helhetlig på tvers av ulike transportmodi. Rapporten kan være tydeligere på virkemidler som reduserer etterspørselen etter vare- og nyttetransport. I et virkemiddelperspektiv trengs sterkere insentiv til samarbeid mellom aktørene i verdikjeden (fra produsent til konsument) og innovativ organisering av godstransport for bedre kapasitetsutnyttelse (økt lastefaktor) med positiv virkning på arealbruk og logistikkoptimalisering. Infrastrukturutbygging for elektrifisering og alternative drivstoff må få økt forskningsfokus, slik at det vil være mulig å utarbeide kunnskapsgrunnlag og vurdere samfunnsnytten av tiltak for “Forbedre-strategien”. Rapporten er uklar i sin behandling om biodrivstoff ansees som lavutslipp eller ikke. Alle aktiviteter rettet mot biodrivstoff må tilfredsstille bærekraftskrav. I Norge og Europa er det et strengt regelverk som styrer mot “avansert” biodrivstoff og andre 15 https://www.ntnu.edu/oceanlab “bærekraftige” drivstoff. Et sentralt sikkerhetsmoment er tilgang til råstoff, men RED III setter igjen strengt krav til hva som kan brukes. Syntetiske drivstoff produsert med utslippsfri energi vil kunne erstatte eksisterende drivstoff uten vesentlige endringer i resten av verdikjeden og dermed bidra til totalt sett lavere energi- og ressursbruk. Dette må dog underbygges med rigorøse LCA analyser. I store deler av transportsystemet er det nok kapasitet i infrastruktur og transportmidler. En viktig del av «Unngå»- strategien må være å utvikle teknologi, løsninger og incentiver som i større grad gjør det mulig å utnytte eksisterende kapasitet. Kap. 8.3; Transportplanleggingen må videreutvikles Til nå har samfunnets største drivkraft vært ønske om å oppnå vekst. Et tidseffektivt transportsystem med få ulykker har gitt høy nytte og økt trafikk. Vekst i antall innbyggere, bosetting i hele landet og satsing på arbeidsplasser har ført til økt transportarbeid i et samfunn der innbyggerne har stor grad av frihet til å velge mobilitetsløsninger både i arbeidshverdag og fritid. Erfaringer om sammenhengen mellom demografi, sysselsetting og transport har vært viktige forutsetninger. Beslutningstakere har hatt godt grunnlag fra transportmodeller og nytteberegninger som bygger på reisevaneundersøkelser, trafikktellinger og stadig større datamengder som beskriver reiseatferd. En forutsetning har til nå vært at fremtiden finnes i forlengelsen av dagens mobilitetsvaner. Det omstilte lavutslippssamfunn er en fremtid vi ikke kommer til ved å anta at alt utvikler seg som tidligere. Derfor haster det med forskning og oppdatert kunnskapsgrunnlag om transportplanlegging. Beslutningsstøttesystemene trenger oppdatert kunnskap om effekter av omstilling, ny teknologi og hva som gir endring i reiseatferd. Arealbruksgrep, verdien av natur, samt muligheter for vedlikehold og kapasitetsutnyttelse av eksisterende transportinfrastruktur må synliggjøres bedre  Kap. 8.4; Utvalgets anbefalinger Forskning og kompetansebygging er avgjørende for at samfunnsdebatten kan holde det nødvendige nivå og bidra til en legitim endring/legitimitet i endringen. Investeringer i FoU i samferdsel er kritisk lavt. Utvalget og rapporten må reflektere om FoU-innsatsen i samferdsel i sin utredning, og de bør anbefale en kraftig økning i FoU-budsjettene slik at kunnskap og innovasjon kan utvikles for å nå målene for omstilling til lavutslipp i transport.  Anbefaling om å redusere transportbehov og elektrifisering av transport som kan elektrifiseres er en viktig strategi som understrekes av IEA og EU. Av de 36% av Norges utslipp som kommer fra transport sektor, er 18% fra veitransport. Det betyr Norge bør ha tilsvarene ambisjoner som EUs RefuelEU, FuelEU maritimt og RED III. Utviklingen av transportsystemet reduserer samlet energibruk på transport pr enhet transportarbeid. Dette tilsier at det bør satses på direkte elektrifisering der det er mulig. Andre drivstoff slik som hydrogen/hydrogenbærere, biodrivstoff og syntetiske drivstoff med positiv klimaeffekt er løsninger som kan adressere langtransport til sjøs i lufta eller andre transportmodi med store krav til autonomitet og høye krav til driftstid. Skillet mellom ulike energibærere for transport er ofte overlappende og vil endre seg over tid, rammebetingelsene totalt er førende. Kap. 9; Kommentarer til økonomisk aktivitet, velferd og sirkularitet Vi støtter utvalgets utgangspunkt rundt økonomisk aktivitet. Det sier at dette må skje innenfor planetens tålegrenser og baseres på effektiv bruk av ressurser og ikke utarming av naturen. Dette er grunnleggende for SINTEFs engasjement og aktivitet innen sirkulær økonomi. Fortsatt materiell fremgang er mulig, men det må være basert på mer effektiv arealutnyttelse, mer effektiv bruk og gjenbruk av ressurser og materialer gjennom ny teknologi, endrede forretningsmodeller, produktivitetsforbedringer og økt sirkularitet, og ikke på utarming av naturen. NOUen tar for seg mange aspekter knyttet til sirkulær økonomi og får fram både kompleksiteten og bredden i dette området. SINTEF anbefalte i sitt høringssvar til CRMA ( SINTEF Feedback on Critical Raw Materials Act.docx (sharepoint.com) en økt satsing på gjenvinning og resirkulering. Som det påpekes i rapporten, fremtidens behov for materialer kan ikke dekkes av gjenvinning av fra allerede eksisterende materialer og produkter, men det er et fortsatt stort potensial for gjenvinning og resirkulering. I rapporten er det mye fokus på potensial for økt sirkularitet, gjenvinning og resirkulering i bygg og anlegg sektoren. SINTEF bør påpeke at potensialet gjelder for mange – de fleste- sektorer og verdikjeder. Satsing på utvikling av sirkulære prosesser; gjenvinning av verdifulle materialer fra ulike typer avfall; elektronikk, rest avfall (urban mining), industrielle bi-materialstrømmer (som i dag enten brennes eller legges på deponi), end of life (EoL) produkter osv. Ved utvikling av sirkulære prosesser bør det fokuseres på oppsirkulering, der et material eller produkt gjenskapes til produkt eller material med samme eller bedre verdi enn original-produktet, ikke nedsirkulering slik det ofte praktiseres i dag.  Kap. 12; Petroleumssektoren; Generelle kommentarer Europa vil være avhengig av stabil tilgang på energi fra Norge hvor politikken og markedet vil styre mot lav og nullutslippsenergi. Norge eksporterer mesteparten av sin naturgass til andre land i Europa. I en periode som overskyter 2040, og antagelig 2050, vil Europa mest sannsynlig være avhengig av lav- eller nullutslippsverdikjeder der naturgass inngår, for eksempel i form av hydrogen, ammoniakk eller kraftproduksjon/energikonvertering eller bruk i industrielle prosesser med direkte eller indirekte CCS. Med dagens ressurssituasjon og politikk vil norsk gasseksport avta fra 2030 mot 2040. En strategi for sluttfasen av norsk petroleumsvirksomhet må legge til grunn et helhetsbilde i verdikjedene. Eksempelvis vil leting og utbygging av naturgass som kan inngå i verdikjeder uten utslipp, og som samspiller med EUs avkarboniseringsstrategi måtte vurderes annerledes enn ny oljeproduksjon. Det vil være behov for karbon til materialer og et utall produkter og prosesser. Dette karbonet må i fremtiden være basert på sirkulære verdikjeder, fremskaffet fra lufta, biomasse eller inngå i systemer med CCS. ",28.02.2024,Aksjeselskap
Sjøfartsdirektoratet,"Svar på høring - NOU 2023:25 Omstilling til lavutslipp  Sjøfartsdirektoratet støtter den overordnede målsetningen som presenteres i NOU 2023:25 Omstilling til lavutslipp og ønsker å understreke at det er viktig at etatene jobber tverrsektorielt i arbeidet mot å nå målet. Videre ønsker Sjøfartsdirektoratet å påpeke at ettersom målsettinger for lavutslipp innenfor vår sektor allerede er regulert igjennom EU- og IMO- regelverk (2030 og 2050), fremgangsmåte og alternative drivstoff er i tråd med det vi har fokus på, har vi få merknader til forslaget utover at forslaget kan medføre at Klimaloven kan få saksbehandlingsregler som vi som direktorat må forholde oss til i hverdagen. Da det ikke er gitt et forslag til reglenes innhold er det vanskelig å angi følgene av denne anbefalingen. Sjøfartsdirektoratet har ellers ingen innspill til høringen. ",28.02.2024,Organisasjonsledd
Statens vegvesen,"Vi viser til brev av 6. november 2023 om ovennevnte. Klima- og miljødepartementet har sendt Klimautvalgets utredning Omstilling til lavutslipp – Veivalg for klimapolitikken mot 2050 på høring. Et enstemmig utvalg har avgitt en helhetlig utredning av hvilke veivalg Norge står overfor for å nå målet om å bli et lavutslippssamfunn innen 2050. Statens vegvesen gir her sitt innspill til høringen.   Overordnet kommentar Vi slutter oss til målene i NOUen og de foreslåtte tiltakene for transportsektoren. Statens vegvesen skal ta en tydelig rolle i bærekraftsarbeidet, bidra til omstilling til lavutslipps- samfunnet og sosial rettferdighet. Bærekraft er en del av etatens virksomhetsstrategi, og ett av tre strategiske områder sammen med nullvisjonen for drepte og hardt skadde i trafikken og forutsigbar fremkommelighet. Vi har allerede en rekke initiativer og tiltak som er i tråd med utvalgets anbefalinger.  Vi understreker at oppfølgingen av klimautvalgets anbefalinger bør ses i sammenheng med oppfølgingen av målene i Naturavtalen. Vi viser i den sammenheng til våre innspill i saken.   Statens vegvesen er enig i utvalgets vurdering om at plan- og bygningsloven (pbl) bør styrkes for at loven skal fungere som verktøy i omstillingen til et lavutslippssamfunn. Vi mener det er særlig viktig at plan- og bygningslovens samordningsfunksjon styrkes for å ivareta intensjonen om at loven skal være sektorovergripende og en felles arena for beslutninger om arealbruk. For å oppnå dette mener vi det er viktig å gå igjennom regelverk som gjelder arealbruk for å bedre samordningen mellom sektorlover og plan- og bygningsloven. Vi mener også det er viktig å styrke innsigelsesordningen.  Det betyr at Statens vegvesen mener det ikke er tilstrekkelig med en «mer aktiv bruk av innsigelse» slik utvalget anbefaler. En reell styrking av innsigelsesinstituttet vil bidra til at ordningen fungerer etter intensjonen i plan- og bygningsloven, og å sikre at den kommunale planleggingen ivaretar alle nasjonale hensyn. Dette innebærer blant annet at dagens føringer fra statlig nivå om å begrense bruken av innsigelser må endres. Videre mener vi at forslaget om å innføre et krav om «planvask» av kommunale arealplaner vil være et viktig grep for å redusere nedbyggingen av natur og ivareta andre nasjonale miljømål.  Vi vil påpeke at forslagene i NOUen ikke er konsekvensvurdert mot andre viktige samfunnshensyn, og at målkonflikter ikke er utredet. Anbefalingene er heller ikke vurdert med hensyn til kostnader og nytte. Vi understreker at dette er en viktig del av videre arbeid. Anbefalingene som fremmes i utredningen er mange, vi har derfor begrenset våre innspill til å omhandle anbefalingene som treffer Statens vegvesens kjerneoppgaver.",15.01.2024,Organisasjonsledd
Statsforvalteren i Rogaland,"Høringssvar - NOU 2023:25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Saken gjelder Klimautvalget 2050 sin rapport Omstilling til lavutslipp – veivalg for klimapolitikken mot 2050, NOU 2023:25. Statsforvalteren i Rogaland er i hovedsak enig i vurderingene gjort i Utvalgets rapport. Vi mener Utvalget har en riktig tilnærming til utfordringen, og har klart å utarbeide en forståelig, realistisk og ambisiøs rapport. Utvalget har klart å fremheve motsetninger, og å gjøre kloke og veloverveide prioriteringer i sine anbefalinger. I vårt høringssvar har vi lagt vekt på hva vi mener er særlig relevant, både der vi er helt enige og der vi mener det er rom for forbedringer. I tillegg har vi skrevet kort om hva vi kan bidra med for å nå målsetningen om å bli et lavutslipps-samfunn innen 2050. Vår uttale Utvalgets fokus på de gjenværende utslippene som kan tillates i Norge i 2050, er en god tilnærming til en utfordrende problemstilling. Utvalgets fokus på egne utslipp og vurderinger rundt kvotekjøp, er veloverveide og fremtidsrettede. Utvalget kunne i denne sammenheng nevnt at bidrag til klimaomstilling i andre land gjennom investeringer i fornybar energi og andre tiltak, kan være et fornuftig og godt klimatiltak, men da ikke som et tiltak for å rettferdiggjøre egne utslipp. Utvalget har fremhevet utfordringen med petroleumsnæringen. I Rogaland har vi stor avhengighet til olje- og gassektoren, dette er en sektor som har sørget for høy verdiskaping og velferd i hele regionen og landet forøvrig. Vi er likevel bekymret for utviklingen. Regionale utviklingstrekk 2021 viser at Rogaland som eneste fylke anslås å ha negativ utvikling i bruttoprodukt frem mot 2050.   Utvalgets tiltak for å løse utfordringene med olje- og gassektoren er gode, men det også bør legges inn egne målrettede tiltak for Rogaland for å bidra til at det skapes nye arbeidsplasser innenfor næringer som drives i tråd med klima- og naturmålsetningene.  Statsforvalteren i Rogaland støtter utvalgets anbefaling om at det utarbeides en strategi for slutt- fasen av norsk petroleumsvirksomhet. Det er da spesielt viktig å sikre at den kompetansen som er bygget opp i næringen får en mykest mulig overgang til nye lønnsomme arbeidsplasser. Ved forrige oljeprisfall så vi en stor omstillingsvilje og evne hos de som ble rammet av oppsigelser. Vi er bekymret for at den kunstig høye oljeprisen som kom som følge av krigen i Ukraina, hindrer en fortsatt nødvendig omstilling. Oljebransjen konkurrerer ut andre næringer med svært gunstige lønns- og arbeidsvilkår. Det forsterkes nå av en kombinasjon av skattestimulert aktivitet og kunstig høye priser. Vi støtter derfor utvalget i at kommende pris og kostnadssvingninger for næringen ikke må møtes med aktivitetsfremmende tiltak ovenfor næringen, men heller med nødvendige tiltak og planer for omstilling til nye arbeidsplasser. I dette arbeidet må det være ekstra oppmerksomhet om konsekvensene for Rogaland. Statsforvalteren i Rogaland støtter utvalgets anbefaling om at en som hovedregel må unngå kraft fra land som utslippsreduserende tiltak. Tilgang på kraft på land vil være en viktig faktor for å bygge opp nye lønnsomme arbeidsplasser innenfor næringer som drives i samsvar med klima- og naturmål- setningene. Denne kraften bør derfor ikke brukes til å redusere utslippene fra en næring som er på vei inn i en sluttfase. Det bør heller stilles krav til at næringen bygger ut egen offshore produksjon av fornybar kraft som tilsvarer næringens behov. Det vil kunne drive frem kostnadseffektive løsninger for produksjon av fornybar kraft offshore. Utvalget ønsker å konkretisere målsetningene og at arealbruk og opptak fra skog- og andre naturlige opptak, skilles ut fra de nasjonale målsetningene. Dette kan bidra til å forenkle forståelsen av klima- målene og hvilke tiltak som må gjennomføres for å nå målet om en omstilling til lavutslipps- samfunnet. Samtidig er det viktig at dette gjøres på en måte som ikke forringer den helhetlige tilnærmingen. Vi støtter utvalgets forslag i kapittel 6. Utvalget mener vi har mye å lære av EU-direktivene tilknyttet arealforvaltning, særlig i det å se natur, klima og samfunn samlet. Vi støtter forslag om planvask og prosjektvask for planer og prosjekter som er over 5 år gamle. Vi foreslår i tillegg at det automatisk inntrer byggeforbud for planer som er eldre enn dette, inntil de eventuelt blir godkjent på nytt. Våre ønsker og anbefalinger Vi har noen anbefalinger som kan være med å bidra til å nå målsetningene. Økt fokus på «klimaskeptisisme». Dette fordi flere undersøkelser viser at Norge er et av landene i Europa som har flest innbyggere som enten ikke vet, eller ikke tror at klimaendringene i hovedsak er menneskeskapte. Dette til tross for at vitenskapen på dette området er klar5. Utvalget kunne med stor fordel innarbeidet Klimautvalget UNG sine foreslåtte tiltak, særlig innen utdanning og fokus på kunnskap, for å bidra til å løse denne utfordringen.  Sosial og rettferdig fordeling som følge av klimatiltak bør være en forutsetning. Utvalgets argumentasjon er riktig og god, men Utvalget undervurderer effekten av skjevfordelte tiltak i et langsiktige perspektiv. Vi er enige i Utvalgets vurdering i punkt 6 om at innsigelsesinstituttet er svekket, og at dette burde styrkes. Dette gjelder særlig der det er tale om arealplaner eller tiltak som i betydelig grad vil bidra til å redusere mulighetene for å nå klimamålsetningene. Vi mener at det bør innføres et krav om at arealplaner skal ha et klimaregnskap som synliggjør planens klimavirkning. Vi anbefaler videre at krav i planbestemmelser tydeliggjøres og at plan- og bygningslovens dispensasjonsbestemmelse i § 19-2 strammes inn i saker som kan redusere mulighetene for å nå klimamålene innen 2050. Hva vi kan bidra med Statsforvalteren i Rogaland har som overordnet oppdrag å iverksette nasjonal politikk. Dette er konkretisert i Tildelingsbrevet pkt. 2.1 som blant annet sier: «Bærekraftig samfunns- og arealplanlegging er særlig viktig for å løse de store klima- og miljøutfordringene vi står overfor. Statsforvalteren skal bidra til å redusere klimagassutslipp, tilpasse samfunnet til klimaendringene, redusere tap av naturmangfold og sikre klima- og miljøhensyn i arealplanleggingen» Statsforvalteren i Rogaland skal bidra til en mer bærekraftig arealbruk, sikre sterkere fokus på utslippskutt og sterkere klimasamarbeid på tvers av kommunegrensene, fremheve utfordringen med klimaendringene og påse at kommunene aktivt arbeider med klimatilpasning, sikre fremtids- rettet samfunnsplanlegging på regionalt nivå i samarbeid med fylkeskommunen og bidra til økt kompetanse, kunnskap og erfaringsdeling hos kommunene i Rogaland. ",30.01.2024,Organisasjonsledd
Statsforvalteren i Trøndelag,"Høringssvar - NOU 2023:25 Omstilling til lavutslipp - Veivalg for klimapolitikken mot 2050 Det regjeringsnedsatte Klimautvalget 2050 har i rapport «NOU 2023:25 Omstilling til lavutslipp – Veivalg for klimapolitikken fram mot 2050» lagt fram anbefalinger for hvordan Norge kan bli et lavutslipps- samfunn innen 2050. Dette er lovfestet i klimaloven hvor det står at klimagassutslippene skal reduseres med 90-95 % i forhold til referanseåret 1995. Vi har to store globale kriser samtidig – klimaendringer og tap av natur. Alle land har et selvstendig ansvar for å ta grep, og det er viktig å komme i gang nå. Dette er utfordringer som krever bred samhandling mellom nasjonene. Norge har en klimapolitikk som gjennomføres i tett samarbeid med EU. Landbruksavdelingen støtter utvalget i at dette samarbeidet må fortsette for at vi skal nå klimamålene våre. Lavutslippsstrategien skisserer fire hovedtrekk ved lavutslippssamfunnet i 2050: • Lavutslippssamfunnet er et samfunn med lave utslipp i alle sektorer. • Areal, skog og ressurser blir forvaltet på en bærekraftig måte som legger til rette for høyt opptak og lave utslipp. Våre areal lagrer karbon og forsyner oss med materialer, mat og energi. • Et grønt næringsliv med lave utslipp av klimagasser. • Byer og lokalsamfunn legger til rette for lave klimagassutslipp og gode levekår for innbyggerne.  Landbruksavdelingen vurderer klimautvalgets rapport som viktig i det videre arbeidet med å oppfylle Norges forpliktelser knyttet til klima- og miljøutfordringene. I tildelingsbrevet til statsforvalterne for 2024 står det i pkt. 2.1. bl.a. at: «Bærekraftig samfunns- og arealplanlegging er særlig viktig for å løse de store klima- og miljøutfordringene vi står overfor. Statsforvalteren skal bidra til å redusere klimagassutslipp, tilpasse samfunnet til klimaendringene, redusere tap av naturmangfold og sikre klima- og miljøhensyn i arealplanleggingen. Jordvernet og landbrukets og reindriftens arealinteresser må ivaretas...». Klimautvalget har valgt ni prioriterte områder med tilhørende anbefalinger for å lykkes med bred omstilling. Fra landbruksavdelingen hos Statsforvalteren vil vi kommentere kapittel 6 og 7 – Arealer og natur og matsystemet. Kapittel 6 - Arealer og natur Fra Klimautvalgets hovedanbefalinger for norsk omstilling legger landbruksavdelingen vekt på tre punkter: • For å kunne nå målet om å bli et lavutslippssamfunn i 2050 er vi enige i at planer og beslutningssystemer må ha dette som utgangspunkt. • All politikk og alle beslutninger må ta utgangspunkt i at alle ressurser er knappe. • Arealpolitikken må begrense tap av natur og bidra til bevaring av naturens karbonlagre. Landbruksavdelingen er i all hovedsak enig i utvalgets anbefalinger for arealpolitikken i Norge, jf. rapportens kapittel 6.6. Landbruksavdelingen ønsker å kommentere enkelte problemstillinger ut fra våre erfaringer. I Norge har staten delegert mye myndighet og makt til kommunene. Dette gjør at kommunene kan finne gode lokale løsninger ut fra lokale forhold bl.a. i arealsaker. Kommunene vil ha en viktig rolle i arbeidet med å gjennomføre tiltak for å redusere klimagassutslipp. Hvis 90-95 % av klimautslippene i Norge skal kuttes på 26 år, kreves det en bred omstilling basert på en helhetlig tenking som omfatter alle sektorer. Kommunene må ta dette inn i sine overordnede planer og følge opp målsettingene. For en bærekraftig ressursbruk av arealer må kravene som stilles til omdisponering bli strengere. Dette innebærer at jordvernet må styrkes ytterligere. Bare siden andre verdenskrig har ca. 1,2 millioner dekar dyrka og dyrkbar jord blitt omdisponert, og mye av denne jorda har vært av svært god kvalitet. Samfunnet behøver arealer til alt. Bolig, næring, samferdsel, landbruk/ matproduksjon osv. Det er i dag satt av enorme arealer til ulike utbyggingsformål som ikke er nedbygd. Klimautvalget foreslår å innføre krav om «planvask» ved revidering av kommuneplaner og reguleringsplaner eldre enn 5 år for å ta ut områder som er avsatt til ulike former for utbygging, men som ikke tar nødvendig hensyn til klima- og miljømålene. Det foreslås videre å gjennomføre «prosjektvask» for vedtatte samferdselsprosjekter som enda ikke er gjennomført, slik at nedbygging av karbonrike områder og verdifull natur begrenses vesentlig. Landbruksavdelingen støtter disse forslagene. Landbruksavdelingen mener at det fortsatt vil oppstå interessekonflikt knyttet til valget mellom lokale interesser og nasjonale og globale interesser, slik som i dag. Landbruksavdelingen støtter derfor utvalgets anbefalinger om at nasjonale myndigheter må sette klarere rammer for kommunenes ansvar i arealpolitikken slik at nasjonale mål for klima og natur blir nådd. Dette er også nødvendig for at statsforvalteren skal kunne utøve sin rolle slik at staten fortsatt bl.a. tar hensyn til at kommunene er svært forskjellige. Det er en forutsetning at kommunene har kompetanse og kapasitet til å gjøre jobben de blir pålagt i forbindelse med omlegging til et lavutslippssamfunn. Det er også viktig å etablere et bedre kunnskapsgrunnlag knyttet til arealressursene, bl.a. bedre og mer fullstendig kartlegging av kvalitet og potensial på de forskjellige arealene. Vi mener det er en forutsetning at kommunene får tilført ressurser og bistand til å kunne utføre oppgavene de blir pålagt. Dette er ekstra viktig i kommuner som har utfordringer med å rekruttere fagfolk. Her kan det være et godt alternativ å etablere fagmiljøer på tvers av kommunegrenser, eventuelt satse på regionale løsninger. Bærekraftig bruk av skogressursene er god klimapolitikk. Skogen dekker om lag en tredel av Norges landareal, og forandringer i utslipp og opptak fra skogen vil ha stor effekt på Norges klimagassbalanse. Det er viktig at det settes egne klimamål for skog og arealbruk. Naturen og skogbruket taper ofte i utbyggingssammenheng, både fordi naturverdier tillegges for lite vekt i utredninger, og fordi andre attraktive arealtyper for utbygging, jordbruksarealer og myr, har sterkere vern. Når en kommune foreslår omfattende utbygging på skogarealer, mangler Statsforvalteren virkemidler så lenge det ikke er kjente miljøverdier som berøres. For å kunne nå Norges mål for utslipp og opptak fra areal, er det essensielt å redusere utslipp fra skog som skyldes nedbygging. Omdisponert skogareal som ligger inne i eksisterende planer i kommunene er betydelig, og behovet for planvask er deretter. Dette gjelder også vedtatte samferdselsprosjekt, som ofte medfører store arealbeslag – bl.a. for å oppnå begrensa forbedringer i reisetid. Ofte er utredningene før beslutninger tas svært mangelfulle, og skogbruksinteresser blir ofte ikke utredet i det hele tatt. Det er behov for en grundigere og mer differensiert utredningsprosess, som i større grad skiller mellom høy- og lavproduktive skogarealer. Landbruksavdelingen er enig i at lovgiving og virkemiddelbruk i skogbrukssektoren må gjennomgås. Skogbruksloven er en av lovene som er viktige for omstillingen til et lavutslippssamfunn, men likevel nevner dagens skogbrukslov ikke klima. Skogbruksloven bør utvides med bestemmelser som sikrer framtidsskogen. Landbruksavdelingen støtter også utvalgets anbefaling om å endre forskrift om konsekvensutredninger, slik at det stilles krav om at KU bestilles av myndighetene og ikke av tiltakshaver - for å sikre uavhengige konsekvensutredninger. Dette bør særlig gjelde for større tiltak. Kap. 7 – Matsystemet Utvalget anbefaler å basere de politiske målene i hele matsystemet på at Norge skal bli et lavutslippssamfunn. Et robust matsystem i Norge kan ikke bare utformes for å nå klima- og miljømål. Målene om matsikkerhet og beredskap, landbruk over hele landet, økt verdiskaping og bærekraftig landbruk må harmoniseres med klima- og miljømålene. Utvalget har, etter landbruksavdelingens syn, ikke utredet dette tilstrekkelig. Anbefalingene bør derfor bearbeides i en videre prosess, som tar tilstrekkelig hensyn til den samla bredden av overordna mål for det Norske matsystemet. Landbruksavdelingen mener f.eks. at det er viktig å intensivere arbeidet med å få ned utslippene fra landbruket, men biologiske utslipp vil ikke forsvinne med nye, teknologiske løsninger. Det vil i 2050 fremdeles være nødvendig med matproduksjon basert på lokale ressurser. Det vil være viktig å opprettholde landbruk i hele landet for å ha muligheter til å spre risiko i møte med klimaendringene. En stor del av Norge egner seg bare til produksjon av gras, og dermed til storfe- og sauehold. Utnyttelse av disse arealene er avgjørende for å oppfylle de landbrukspolitiske målene vi har i dag. Konsekvensene av å nedskalere produksjon av rødt kjøtt er stor for mange områder av landet, og vil svekke selvforsyningsgraden til landet betraktelig Anbefalingene for norsk kjøttproduksjon bør nyanseres med hensyn til ulike driftsformer og ulike former for husdyrproduksjon. Landbruket står overfor store investeringer knyttet til bl.a. omlegging til løsdrift innen 2030. Det må gis forutsigbare og langsiktige rammer for landbruket som stemmer med lavutslippsmålet i 2050, slik at man unngår store «feilinvesteringer».  Landbruksnæringen trenger mer langsiktige og forutsigbare rammebetingelser for å kunne utvikle produksjon som både bidrar til å oppfylle realistiske mål for matsystemet og målene for klima og miljø. ",26.02.2024,Organisasjonsledd
Trøndelag fylkeskommune,"Trøndelag fylkeskommunes høringsuttalelse til NOU 2023:25 Omstilling til lavutslipp - Veivalg for klimapolitikken mot 2050 - Klimautvalget 2050 Vi viser til Klima- og miljødepartementets brev av 31. oktober 2023 vedrørende høring av Klimautvalgets NOU 2023:25 Omstilling til lavutslipp – Veivalg for klimapolitikken mot 2050.  Fylkestinget behandlet Trøndelag fylkeskommunes høringsuttalelse i møte 29. februar 2024, og fattet vedtakspunktene nedenfor.  Trøndelag fylkeskommune har følgende kommentarer til Klimautvalgets utredning:  1. Utredningen beskriver utfordringsbildet oversiktlig og tydelig, og gir en god oversikt over mange av dilemmaene Norge står overfor for å bli et lavutslippssamfunn.   2. Ungdommene, som representerer framtiden, bør få en tydeligere stemme inn i klimadebatten. Det er viktig å tilrettelegge for ungdomsdeltakelse i klimadiskusjonene og -arbeidet. Hvordan dette kan gjøres er ikke belyst i utredningen.   3. Rammeverket UFF (unngå-flytte-forbedre) er et godt rammeverk for en ny forvaltning av knappe ressurser. Dette må ses i sammenheng med hvordan det bør og kan jobbes mer systematisk med klima og naturnøytralitet som prinsipp i all planlegging nasjonalt, regionalt og lokalt.   4. Det er viktig at omstillingen ikke forsterker eksisterende økonomiske og sosiale ulikheter, eller går på bekostning av urfolks- og minoritetsrettigheter. Trøndelag fylkeskommune støtter en videreføring og videreutvikling av Rådet for rettferdig omstilling i arbeidslivet. Vi støtter også utvalgets anbefaling om at den samiske befolkningen involveres bedre i offentlige beslutninger om klima- og arealpolitikk.   5. Trøndelag fylkeskommune stiller seg bak anbefalingene om at tilgangen på nok fornybar kraft vil være avgjørende for at Norge skal lykkes med sine klimamål, og støtter derfor at det legges økt vekt på energieffektivisering, samtidig som fornybar energiproduksjon økes. Fylkeskommunen mener det er fornuftig å se areal-, energi- og klimapolitikk i sammenheng, der man først bør vurdere om det er mulig å omgå energibehovet (unngå), deretter at det tas i bruk utslippsfrie og fornybare kilder (flytte) og så energieffektive løsninger (forbedre).   6. Trøndelag fylkeskommune stiller seg i hovedsak bak utvalgets sentrale anbefalinger på areal og natur, og at forvaltningen av arealene i større grad må ta utgangpunkt i at dette er en begrenset ressurs. Vi er enig i at det kreves en aktiv, tydelig og helhetlig arealpolitikk, og bruk av flere virkemidler for å realisere målene for klima og natur. Tydeligere nasjonale rammer må gi rom for en differensiert arealpolitikk som ikke reduserer kommunenes beslutningsmyndighet i arealplanleggingen. Dette er i tråd med Regional plan for arealbruk for Trøndelag. Det må også tas hensyn til at situasjonen er ulik mellom kommuner og at det er geografiske ulikheter i landet ellers.   7. Det må innføres en enhetlig metodikk for klimabudsjett og areal- og naturregnskap. Dette bør bygge på eksisterende arbeid som allerede er gjort regionalt. Innføring av krav om «planvask» kan være fornuftig, men da er det viktig at kommunene har ressurser og kompetanse til å gjennomføre dette. Areal- og naturregnskap kan være nyttige verktøy i gjennomføringen av ""planvask».   8. Trøndelag fylkeskommune er positiv til at det settes egne klimamål for sektoren for skog og arealbruk. Disse må utformes slik at det stimuleres til redusert nedbygging av produktivt skogareal, og størst mulig opptak og lagring av CO2. Det formelle skogvernet bør vurderes styrket framfor innføring av en meldeplikt ved hogst av gammel skog.   Skogens funksjon må synliggjøres i klimaregnskapet, og det må prioriteres tilrettelegging for skogplanting, effektiv skogforvaltning og FOU/innovasjon innenfor skognæringa.  9. Ny politikk i jordbrukssektoren vil ha stor betydning for Trøndelag, og det vil være svært viktig for fylket at en stor andel av restutslippene forbeholdes jordbruket. Det må være langsiktighet og forutsigbarhet i innføringen av virkemidler for bønder som skal investere for lavutslippssamfunnet. Virkemidlene må innrettes slik at de i større grad vektlegger forhold som ivaretar omstilling til et lavutslippssamfunn. Jordbruksavtalen må bidra til å gi ønsket omstilling på gårdsnivå. Kortreist matproduksjon er viktig i et lavutslippssamfunn. I utredningen er sammenhengen mellom forsterking av regionale matsystemer, reduksjon av transport av mat/fôr og økning av andelen norskprodusert mat ikke tilstrekkelig utredet.   10. Havbruks- og fiskerinæringen blir, som del av det totale matsystemet, i liten grad omtalt i klimautvalgets rapport. Klimautvalgets rapport burde bl.a. ha sett på økonomiske virkemidler tiltenkt utprøving og implementering av mer miljøvennlige fremdriftsløsninger, infrastruktur for lading, energieffektiv fartøyutforming og lignende. Trøndelag fylkeskommune vil anbefale at man først innhenter mer kunnskap før man setter forbud mot bunntråling, som foreslått i utredningen.  11. Trøndelag fylkeskommune støtter forslaget om samling av transportetatene i en felles etat, og at kunnskapsgrunnlaget om transport og mobilitet utvides. Transportsystemet bør utvikles samlet, på tvers av ulike transportformer og regioner. Planleggingen og utviklingen av framtidens transportsystem må ta utgangspunkt i lavutslippssamfunnet, og ikke være en videreføring av den historiske transportutviklingen.   12. Utredningen legger for lite vekt på sirkularitet i produksjonssiden av norsk økonomi, og kommunenes rolle i å legge til rette for samlokalisering og samarbeid mellom bedrifter, for eksempel i industrielle symbioser. Dersom offentlige innkjøp skal kunne drive fram etterspørsel etter sirkulære eller lavutslippsløsninger, må det iverksettes virkemidler som gjør at man unngår ytterligere press på offentlige budsjetter. Dette burde ha kommet bedre fram i utredningen. 13. Næringslivet som aktør i klimaomstillingen er for lite omtalt i utredningen. Ulike interesseorganisasjoner, næringsorganisasjoner, klynger og nettverk har svært viktig roller i dette arbeidet. Utredningen beskriver i liten grad hvordan næringslivet skal omstille seg til lavutslippssamfunnet, det vil si behovet for samhandling, etablering av næringsstrukturer og bredden av verktøy og virkemidler som må tas i bruk. Fylkeskommunen har en vesentlig mobiliseringsrolle mot næringslivet gjennom det etablerte virkemiddelapparatet. 14. Det trengs en tydeligere politikk og felles styringsverktøy som både privat og offentlig sektor måles på. Politikken må være troverdig og langsiktig. Samtidig må denne støttes opp med økonomiske og regulatoriske tiltak som oppleves som nødvendige og rettferdige. I tillegg må det være aksept for lavere aktivitetsnivå og endret adferd for å nå målene. Politisk lederskap og lederskap generelt er en av de viktigste nøkkelfaktorene for å sikre at klimaarbeidet prioriteres og tiltakene blir satt ut i livet. Det må være en kost/nytte vurdering av alle klimatiltak der det tydelig fremgår kostnad pr. tonn redusert CO2 og en prioritering av de tiltakene som gir størst effekt pr. investert krone. 15. En «sjekkliste for lavutslippssamfunnet», som foreslått av utvalget, vil være til stor hjelp for å vurdere statlig, regional og kommunal politikk og ivareta de komplekse sammenhengene mellom klima, natur og omstillingsbehov i lokalsamfunn og næringsliv. 16. Karbonprising gjennom det europeiske kvotemarkedet er viktig for å utvikle verdikjeden for karbonfangst og lagring i Trøndelag. Trøndelag fylkeskommune støtter at det arbeides for en tverrpolitisk forpliktende opptrappingsplan for CO2- avgiften også etter 2030 som er i tråd med nasjonale klimamål. 17. Ordningen med CO2-priskompensasjon gir ikke tilstrekkelig insentiv mot nullutslipp i de kvotepliktige virksomhetene. Trøndelag fylkeskommune støtter at det kommer sterkere virkemidler for å styrke sammenhengen mellom industripolitikk og klimapolitikk. 18. Trøndelag fylkeskommune støtter videre utprøving av avtaler som et virkemiddel i klimapolitikken. Dette kan gjøre at kommunene får sterkt eierskap til målsettingene og får med seg hele lokalsamfunnet på tiltak, ser flere sektorer i sammenheng og får bedre effekt av klimatiltakene. 19. Det må etableres kriterier for måloppnåelse ved gjennomføring av areal- og klimapolitikken. En vurdering av måloppnåelse bør foretas i hver valgperiode, før nye kommunevalg, slik at befolkningen kan legge dette til grunn ved valget.  20. Trøndelag fylkeskommune støtter at det etableres egne kompetansesentre for kommunene som kan bidra til økt kompetanse på blant annet arealforvaltning, sirkulærøkonomi og energieffektivisering. Det er naturlig at fylkeskommunene får ansvaret for etablering og drift av slike sentre. Dette sikrer både demokratisk forankring og nødvendig lokal tilpasning i samsvar med utvalgets anbefaling. Fylkeskommunene har en betydelig kompetanse på statistikk, analyse, kartverktøy, plan, klima og natur. I tillegg er det viktig å tydeliggjøre fylkeskommunens veiledningsrolle i det videre arbeid i tråd med plan- og bygningslovens § 3-2. 21. Trøndelag fylkeskommune støtter utvalgets forslag om å gi kommunene større ansvar for utviklingen til lavutslippssamfunnet og forankre kravene til kommunene i lov. Vi mener imidlertid at utredningen i sine anbefalinger ikke har tatt tilstrekkelig hensyn til at lokalt selvstyre og kommunens myndighetsutøvelse er svært krevende på komplekse områder, slik som en klimaomstilling vil være. Dette gjelder spesielt på områder som vil være upopulære i befolkningen og næringslivet, og når statlig sektor bidrar med forventninger som har store målkonflikter i seg. En overføring av større ansvar til kommunene forutsetter at kommunene får støtte, verktøy og ressurser som er nødvendig for ivaretakelse av denne viktige og krevende oppgaven.  22. For å få til en mer samordnet og målrettet oppfølging av klima- og naturutfordringene gjennom kommunenes planleggingsarbeid, er det viktig å satse på veiledning av kommunene, verktøy som areal-, natur- og karbonregnskap, kompetansehevingstiltak, samt tydeligere og evt. strengere lovgivning. Dette kan bidra til at det det ikke er så stort behov for bruk av innsigelser. Fylkeskommunes rolle når det gjelder veiledning og kompetanseheving av kommunene på dette området kan videreutvikles og styrkes ytterligere.  23. Det regionale leddet og perspektivet har fått for liten plass i utvalgets rapport. Regionreformen la til grunn at store samfunnsutfordringer krever regionale løsninger. Fylkeskommunen kan i stor grad bidra i klimaomstillingen som samfunnsutvikler, mobiliserer, samordner og støttespiller. Det er viktig å sikre en samstemthet mellom lokalt, regionalt og nasjonalt nivå i gjennomføringspolitikken. Fylkeskommunen kan være en ressurs og delta aktivt i å sette kommunene i stand til å få et regionalt og nasjonalt overblikk i sitt arbeid med klima og arealforvaltning.   24. Det er nødvendig at staten samordner seg langt bedre på sentralt nivå for å sikre en mer effektiv og tverrsektoriell klimapolitikk.  25. Vi mener utredningen ikke belyser sammenhengene i de skogbaserte verdikjedene godt nok. Det legges opp til restriksjoner på hogst og råvareforsyning, uten at en har analysert i hvor stor grad dette vil forsinke erstatning av fossile produkter og produksjoner i det grønne skiftet. Det kan være hensiktsmessig å utforme en helhetlig skogforvaltningsstrategi som kombinerer vern, spesielt hensyn til bevaring av gammelskog, samtidig som man aktivt driver forvaltningen av øvrig skogbruksareal på en måte som fremmer bærekraftig utvikling og bidrar til god verdiskapning hos de skogbaserte næringene.  26. Trøndelag Fylkeskommune mener at en eventuell avkarbonisering av energiproduksjonen ute på sokkelen må gjøres uten at det benyttes elektrisk kraft fra land. Det må være opp til oljeselskapene selv å finne løsninger for sitt energibehov. Det er svært betenkelig om oljeselskapene skal få adgang til å benytte seg av elektrisk kraft fra fastlands Trøndelag - uten noen krav til kompenserende kraftproduksjon. En alternativ løsning kan også være fangst og lagring. Trøndelag Fylkeskommune mener elektrifisering av sokkelen, med fornybar energi fra land er utfordrende. Trøndelag styrer mot et kraftunderskudd på fornybar energi innen få år. Dette vil medføre en fare for at etablerte industriarbeidsplasser legges ned, at det ikke skjer ny verdiskapning og at det blir vanskelig å omstille Trøndersk næringsliv frem mot 2050.  27. I forbindelse med nytt EU- direktiv som vil bli behandlet før sommeren registrere fylkestinget at mange er bekymret for konsekvensene. EU har satt seg som mål at alle boliger, nye som gamle, skal være nullutslippsboliger innen 2050. Endelige regler for opptrapping vil komme som EU- direktiv. Et krav om energiklasse F vil gjelde 200 000 eneboliger og tomannsboliger i Norge og det vil være et behov for til dels store utbedringer. Fylkestinget mener derfor det er viktig med gode støtteordninger til energieffektivisering. Fylkestinget vil også poengtere at husbankens ordninger må innrettes slik at de kan nyttes til formål om energieffektivisering.  28. Trøndelag fylkeskommune mener at vi må holde fast på at ren og rimelig strøm skal være et viktig mål for energipolitikken. Rimelig strøm skal være et gode for befolkningen i Norge og et konkurransefortrinn for bedriftene. Trøndelag fylkeskommune vil til slutt påpeke viktigheten av å ha støtte i befolkningen og blant de folkevalgte for å lykkes i arbeidet med å bli et lavutslippssamfunn. Dette er nødvendig for å få endring i holdninger og handlinger blant folk flest, og en gjennomføring av selve politikken mot lavutslippssamfunnet. Befolkningen må se nytten og viktigheten av lavutslippssamfunnet, og det må, gjennom blant annet holdningsskapende arbeid, fokuseres på de positive sidene ved å leve i et slikt samfunn. Videre bør det, i tillegg til påbud, utvikles positive virkemidler for å få befolkningen til å ta valg i riktig retning mot lavutslippssamfunnet. ",01.03.2024,Fylkeskommune
Universitetet i Sørøst-Norge,"Høringssvar NOU 2023:25 Omstilling til lavutslipp - Veivalg for klimapolitikken mot 2050 - rapport av Klimautvalget 2050 Universitetet i Sørøst-Norge viser til høringsbrev fra Klima- og miljødepartementet med forslag til For NOU 2023: 25 Omstilling til lavutslipp – Veivalg for klimapolitikken mot 2050 datert 31.10.2023 med høringsfrist 30.01.2024  Etter gjennomlesing av NOU’en Omstilling til lavutslipp – veivalg for klimapolitikken mot 2050 sitter vi igjen med et inntrykk av at utvalget har gjort en meget bra jobb.   Det er positivt at fokus er på at «Norge skal bli et lavutslippssamfunn og samtidig være et godt samfunn å leve i for alle» og at «Hovedformålet for utvalget har vært å vurdere hvordan gode prinsipper og systemer for beslutninger på alle nivåer kan gjøre veien til lavutslippssamfunnet enklere, raskere og mer effektiv».   Det er vårt klare inntrykk at utvalget har gjort et solid og grundig arbeid som legger grunnlaget for å kunne nå målet. Utredningen gir tydelige og målrettede anbefalinger, dette støtter vi og vi ønsker å understreke at nettopp tydelige og målrettede anbefalinger er avgjørende for å gjennomføre den nødvendige omstillingen.   Vi mener også at utvalgets fokus på å se omstillingen til lavutslippssamfunn i tett sammenheng med andre viktige samfunnsområder, er en vesentlig styrke ved utredningen. Norge påvirker utslipp andre steder enn på norsk territorium, vi bifaller at utredningen reflekterer viktigheten av dette.   Det flerfaglige grunnlag og den brede faglige sammensetning som utvalget representerer ser vi som en styrke ved arbeidet. Omstillingen til et lavutslippssamfunn er kun mulig, når det trekkes på innsikt og prinsipper fra flere fagområder. I den sammenheng ønsker vi å fremheve at bidragene fra barn og unge er et uhyre viktig og forfriskende bidrag.   Det er vår mening, at utredningen er et viktig og godt utarbeidet bidrag på veien mot å omstille Norge til lavutslippssamfunn.",19.01.2024,Universitet
Vestfold fylkeskommune,"Høringssvar til Klimautvalget 2050 - NOU 2023:25 Omstilling til lavutslipp - Veivalg for klimapolitikken mot 2050  Møtebehandling Arild Theimann (AP) fremmet fylkesdirektørens innstilling. Elisabeth Irgens Hokstad (SP) fremmet følgende subsidiært forslag som tillegg til pkt 6 hvis innstillingen blir vedtatt: Fornybar energiproduksjon skal primært legges til allerede nedbygd areal, arealer som har lav verdi for klima og natur, eller på eksisterende bygg. Sentrale myndigheter må fjerne barrierer for småskala kraftproduksjon uten naturinngrepene, som solkraft på tak. Tilskudd til tiltak for energieffektivisering må i større grad rette seg mot allerede utprøvd teknologi.  Harald Moskvil (MDG) fremmet følgende forslag: (MDG fremmer punkt 4 på nytt som eget forslag) Vestfold fylkeskommune skal arbeide for en arealforvaltning som ser hensynet til klima og natur i sammenheng. Det innebærer å arbeide for arealnøytralitet, fortetting, transformasjon og unngå omdisponering og nedbygging av karbonrike areal som myr, våtmark og skog. Hensynet til klima, og natur bør styrkes i plan- og bygningsloven og følges opp i byggteknisk forskrift.  Votering Innstillingen fra hovedutvalg for næring, klima og miljø satt opp mot forslaget fra Theimann: Innstillingen fra hovedutvalget ble vedtatt med 23 stemmer (5 FrP, 13 H, 2 V, 1 KrF, 2 INP) mot 18 stemmer (10 AP, 2 SV, 2 SP, 2 Rødt, 2 MDG) avgitt for forslaget fra Theimann  Subidiært pkt 6: tillegg til pkt 6 fremsatt av Hokstad fikk 20 stemmer (10 AP, 2 INP, 2 SV, 2 SP, 2 MDG, 2 Rødt) mot 21 stemmer (13 H, 5 FrP, 2 V, 1 KrF) MDGs forslag fikk 18 stemmer (10 AP, 2 MDG, 2 Rødt, 2 SP, 2 SV) og falt mot 23 stemmer (13 H, 5 FrP, 2 V, 2 INP, 1 KrF) Vedtak 1. Klimautvalgets anbefalinger vil ha betydelige konsekvenser for kommuner og fylkeskommuner. 2. Staten må tildele tilstrekkelige ressurser og virkemidler som gjør kommunene og fylkeskommunen i stand til å gjennomføre omstillingen. 3. Et helhetlig bærekraftsperspektiv som også vektlegger sosial og økonomisk bærekraft, er nødvendig i vurderingen av anbefalingene. 4. Lavutslippssamfunnet kan kun skapes gjennom godt og avklart samspill mellom forvaltningsnivå og sektorer. Det bør tilrettelegges et rammeverk med incentiver som gjør at omstillingen drives frem på lavest mulig nivå. Fylkeskommunen bør ha en koordinerende og rådgivende rolle som regional planmyndighet og samfunnsutvikler i tett samspill med kommunene. 5. Omstilling av matsystemet må innebære tiltak som styrker matsikkerhet og opprettholder økonomis bærekraft. 6. Det er avgjørende å satse på ny teknologi som bidrar til at energi effektivisering og fornybar energiproduksjon ikke går på bekostning av klima og natur. 7. For å nå lavutslippssamfunnet, må innsatsen for å forsterke kraftnettet økes og prioriteres fra nasjonale myndigheter. 8. Norge må fortsatt satse på vannkraft, herunder særlig tiltak for å øke effekt og ta ut ubenyttet potensiale i eksisterende anlegg. 9. Alle alternative energikilder må utredes ytterligere i fremtidige utredninger og i utforming av politikk. Det bør vurderes å innføre krav om utnyttelse av spillvarme ved nyetablering av industri og næringsvirksomhet. 10. Vestfold fylkeskommune mener det bør legges tydelige nasjonale føringer for virkemiddelapparatets tildelinger med hensyn til klima, natur, energibruk og overgang til sirkulær økonomi. Kriteriene kan med fordel baseres på EUs taksonomi. 11. Demokratisk deltakelse og forankring er en forutsetning for å få hele samfunnet med på endringene. Myndigheter i Norge må samarbeide med EU fordi EØS-avtalen legger viktige rammebetingelser for handel og samfunnsutvikling i Norge.",27.02.2024,Fylkeskommune
Vestland fylkeskommune,"Fråsegn - NOU: omstilling til lavutslipp - veivalg for klimapolitikken mot 2050 - rapport av Klimautvalget 2050  Forslag til vedtak  1. Fylkesutvalet støtter forslaget til Klimautvalet om ein heilskapleg inngang til klimapolitikken med eit sterkare og heilskapleg styringssystem for norsk klimapolitikk. 2. Fylkesutvalet meiner staten i større grad må støtte innovative og store prosjekt kommunar og fylkeskommunar sjølv tek initiativ til, for å redusere klimagassutsleppa våre. 3. Fylkesutvalet støttar Klimautvalet sitt forslag om å klimavaske lovverket for å styrke omsynet til klima og natur. 4. Fylkesutvalet er positiv til at kommunane får lovfesta ansvar i klimaomstillinga, og påpeikar at dette må følgjast opp med rettleiing, verktøy og ressursar. 5. Fylkesutvalet meiner det er positivt å klimavaske ikkje gjennomførte samferdsleprosjekt,  med mål om å redusere samla ressurs- og arealbruk i Vestland. 6. Fylkesutvalet støttar Klimautvalet sine anbefalingar knytt til energi. Vi etterlyser ei storsatsing på energieffektivisering og tydelege nasjonale prioriteringar knytt til areal- og ressursbruk og til energiproduksjon og –forbruk. 7. Fylkesutvalet støttar forslaget om at ny fornybar energiproduksjon fortrinnsvis skal utviklast der det allereie er utbygd, og at det skal bli enklare å bygge ut t.d. solceller på tak og mindre vindturbinar ved allereie etablert infrastruktur. 8. Fylkesutvalet ynskjer føreseielege rammer for klimaomstilling, og at desse er gjeldande i lengre periodar for å gi næringsliv og forvaltning grunnlag for avgjersler. 9. Fylkesutvalet støtter Klimautvalet sin anbefaling om utfasing av petroleumsverksemd, i tråd med våre regionale planar og mål. Avrøysting til utsetjing Handegard sitt forslag vart samrøystes vedteke.  Sigrid Brattabø Handegard (Sp) sette fram slikt forslag: A. «Tillegg – nytt punkt 2 Fylkesutvalet meinar vegval mot lågutslepp-samfunn 2050 må ta utgangspunkt i eit desentralt Norge, det må hindre økonomisk og sosial ulikheit, og med eit fokus på mogelegheiter denne omstillinga vil gje.» B. «Tillegg – nytt punkt 3 I ei uroleg verd med krig i Europa og på Gaza vil Fylkesutvalet understreke viktigheita av at dei politiske måla i matsystemet må leggje beredskap og matsikkerheit til grunn som det viktigaste. Det betyr at Norge må produsere mest mogeleg mat ein har naturlege føresetnader for. Matproduksjonen må styrkjast, ikkje svekkast. At Norge skal vera eit lågutsleppsamfunn må også vektast, men Fylkesutvalet er uroa over at Klimautvalet si tilråding kan føra til redusert nasjonal matproduksjon og beredskap.» Noralv Distad (H) sette fram slikt forslag: A. «Alternativ - punkt 5 Fylkesutvalet legg til grunn at alle vegprosjekt vert vurderte i høve ressurs- og arealbruk. Vi vil understreka at det er svært viktig å få realisert fleire vegprosjekt i Vestland, for å byggja sterke bu- og arbeidsregionar, fremja næringsutvikling og auka tryggleiken. Nye vegprosjekt treng ikkje stå i motstrid til å ta omsyn til klima og natur.»  B. «Tillegg – punkt 7  Vi vil understreka behovet for å byggja ut meir fornybar energi raskt, også på nye areal der det er forankra lokalt.» C. «Alternativ – punkt 9 Fylkesutvalet legg til grunn at petroleumsverksemda vert omstilt og endra gradvis for å sikra omsynet til klima, natur og næringsutvikling.» D. «Tillegg – nytt punkt 10 Fylkesutvalet viser til samarbeidsprosjektet Grøn region Vestland og ser dette som viktig og relevant innspel til komande stortingsmelding om klima.» Terje Søviknes (FrP) sette på vegner av FrP, INP fram slikt forslag: «Alternativ – punkt 9 Fylkesutvalet støttar ikkje Klimautvalet si anbefaling om utfasing av petroleumsverksemd. Fylkesutvalet legg til grunn at petroleumsnæringa skal utviklast, og ikkje avviklast.»  Stian Jean Opedal Davies (A) sette på vegner av A, Krf, MDG, SP, SV, V fram slikt forslag:   «Alternativ – punkt 5  Fylkesutvalet meiner det er positivt å klimavaske ikkje gjennomførte samferdsleprosjekt, med mål om å redusere samla ressurs- og arealbruk. Samstundes er det avgjerande at viktige samferdsleprosjekt som er klar til å igangsettast i tråd med innspel frå Vestland fylkeskommune til NTP, ikkje vert utsett grunna ei slik gjennomgang.»  Avrøysting Fylkesdirektøren sitt forslag punkt 1-4 og 6-8 vart samrøystes vedteke. Fylkesdirektøren sitt forslag punkt 5 fekk 2 røyster (SV, MDG) og fall. Distad sitt forslag (A) fekk 8 røyster (H, FrP, INP) og fall. Davies sitt forslag vart vedteke mot 8 røyster (H, FrP, INP). Søviknes sitt forslag fekk 3 røyster (FrP, INP) og fall. Fylkesdirektøren sitt forslag punkt 9 fekk 4 røyster (SV, Krf, V, MDG) og fall. Distad sitt forslag (C) vart vedteke mot 3 røyster (SV, V, MDG). Distad sitt forslag (B) vart vedteke mot 4 røyster (MDG, INP, V, SV). Handegard sitt forslag (A) vart vedteke mot 1 røyst (INP). Handegard sitt forslag (B) vart vedteke mot 4 røyster (FrP, SV, MDG) Distad sitt forslag (D) vart samrøystes vedteke.   Vedtak 1. Fylkesutvalet støtter forslaget til Klimautvalet om ein heilskapleg inngang til klimapolitikken med eit sterkare og heilskapleg styringssystem for norsk klimapolitikk.   2. Fylkesutvalet meinar vegval mot lågutslepp-samfunn 2050 må ta utgangspunkt i eit desentralt Norge, det må hindre økonomisk og sosial ulikheit, og med eit fokus på mogelegheiter denne omstillinga vil gje.  3. I ei uroleg verd med krig i Europa og på Gaza vil Fylkesutvalet understreke viktigheita av at dei politiske måla i matsystemet må leggje beredskap og matsikkerheit til grunn som det viktigaste. Det betyr at Norge må produsere mest mogeleg mat ein har naturlege føresetnader for. Matproduksjonen må styrkjast, ikkje svekkast. At Norge skal vera eit lågutsleppsamfunn må også vektast, men Fylkesutvalet er uroa over at Klimautvalet si tilråding kan føra til redusert nasjonal matproduksjon og beredskap.  4. Fylkesutvalet meiner staten i større grad må støtte innovative og store prosjekt kommunar og fylkeskommunar sjølv tek initiativ til, for å redusere klimagassutsleppa våre.   5. Fylkesutvalet støttar Klimautvalet sitt forslag om å klimavaske lovverket for å styrke omsynet til klima og natur.  6. Fylkesutvalet er positiv til at kommunane får lovfesta ansvar i klimaomstillinga, og påpeikar at dette må følgjast opp med rettleiing, verktøy og ressursar.   7. Fylkesutvalet meiner det er positivt å klimavaske ikkje gjennomførte samferdsleprosjekt, med mål om å redusere samla ressurs- og arealbruk. Samstundes er det avgjerande at viktige samferdsleprosjekt som er klar til å igangsettast i tråd med innspel frå Vestland fylkeskommune til NTP, ikkje vert utsett grunna ei slik gjennomgang.  8. Fylkesutvalet støttar Klimautvalet sine anbefalingar knytt til energi. Vi etterlyser ei storsatsing på energieffektivisering og tydelege nasjonale prioriteringar knytt til areal- og ressursbruk og til energiproduksjon og –forbruk. 9. Fylkesutvalet støttar forslaget om at ny fornybar energiproduksjon fortrinnsvis skal utviklast der det allereie er utbygd, og at det skal bli enklare å bygge ut t.d. solceller på tak og mindre vindturbinar ved allereie etablert infrastruktur. Vi vil understreka behovet for å byggja ut meir fornybar energi raskt, også på nye areal der det er forankra lokalt. 10. Fylkesutvalet ynskjer føreseielege rammer for klimaomstilling, og at desse er gjeldande i lengre periodar for å gi næringsliv og forvaltning grunnlag for avgjersler.  11. Fylkesutvalet legg til grunn at petroleumsverksemda vert omstilt og endra gradvis for å sikra omsynet til klima, natur og næringsutvikling. 12. Fylkesutvalet viser til samarbeidsprosjektet Grøn region Vestland og ser dette som viktig og relevant innspel til komande stortingsmelding om klima.",15.02.2024,Fylkeskommune
Vårgrønn,"Høringssvar til høring for Klimautvalgets NOU 2023: 25 Omstilling til lavutslipp – Veivalg for klimapolitikken mot 2050 Vårgrønn viser til høringsbrev datert 31.10.23 der Klima- og miljødepartementet ber om vurderinger av Klimautvalgets NOU 2023: 25 «Omstilling til lavutslipp – Veivalg for klimapolitikken mot 2050».  Vårgrønns hovedinnspill: Vårgrønn mener at en forutsigbar og langsiktig satsning på havvind kan bidra til å understøtte flere av forslagene som Klimautvalget foreslår. Norsk havvind kan gi betydelige bidrag til ny kraft og utslippsreduksjoner både i Norge og i Europa. Elektrifisering med havvind har et stort potensial. Mulighetene for elektrifisering av nærliggende olje- og gassinstallasjoner bør utredes i forbindelse med identifisering av nye arealer til havvind. Å sikre legitimitet og tillitt til prosesser for kraftutbygging er avgjørende for at energiomstillingen skal lykkes. Vårgrønn mener at tidlige natur- og miljøkartlegginger i statlig regi vil bidra til et bedre kunnskapsgrunnlag i forkant av tildeling av havvindprosjekter, potensielt større tillit til kunnskapsgrunnlaget og redusere konfliktpotensialet. De relevante og prosjektspesifikke kostnadene for slike undersøkelser kan belastes selskapene som får tildelt areal i etterkant. Ny kraftutbygging må skje med hensyn til både klima og natur, og på en måte som bidrar til økt grad av sirkularitet. I havvindauksjoner bør derfor kvalitative bærekraftkriterier benyttes slik at ikke bare pris er avgjørende for tildelingene.  Under utdyper vi våre innspill mer i detalj. Kort om Vårgrønn Vårgrønn er et norsk rendyrket havvindselskap som utvikler, bygger, drifter og eier havvindprosjekter og tilhørende infrastruktur i Nord-Europa. Vårgrønns ambisjon er 5 GW havvindkapasitet i drift eller under utbygging innen 2030 i det nord- europeiske markedet. Vårgrønn er et samarbeidsselskap mellom energiselskapet Plenitude (Eni) og den norske energientreprenøren og investoren HitecVision. Havvind som bidrag til energiomstilling og reduserte utslipp i Norge og Europa Klimatoppmøtet COP 28 i Dubai i desember 2023 ga tydelige signaler til verden. Vi skal omstille oss vekk fra fossil energi, og fornybar energi må skaleres raskt. Derfor ble landene på COP 28 enige om en tredobling av fornybar energi innen 2030. Som Klimautvalget skriver, når ikke Verden klimamålene uten energiomstilling (s. 71). Vårgrønn vil understreke havvinds rolle i energiomstillingen i Norge og Europa. Havvind har en stor fordel sammenlignet med andre fornybare energikilder som vind på land og sol: Den kan produsere større volum mer effektivt. Ifølge EU kommisjonen er havvind “set to become an indispensable part of the energy mix that will be necessary to decarbonise and reach climate neutrality”. Det satses allerede stort på havvind i Europa. 19. desember 2023 signerte 26 medlemsland i EU og over 300 selskaper et «European Wind Charter» for å understøtte EU kommisjonens foreslåtte «EU Wind Power Package». Landene har mål om 111 GW havvind innen 2030, og 317 GW innen 2050.  Den norske delen av Nordsjøen har blant de beste vindressursene i verden og er egnet til både bunnfast og flytende havvind. Thema Consulting har på oppdrag for Vårgrønn, Å Energi og Corio Generation analysert potensialet for havvind i den norske delen av Nordsjøen frem mot 2050. Rapporten viser et potensial på opp mot 50 GW lønnsom norsk havvind, gitt at deler av denne knyttes til markeder i Europa. En slik satsning vil ifølge analysene gi grunnlag for en stor norsk havvindindustri som kan gi mer enn 50 000 arbeidsplasser, 80 mrd i årlig verdiskaping og et stort hjemmemarked som leverandørindustrien kan bygge seg opp i.  Klimautvalget skriver at «Norge kan og bør bidra til EUs mål om et energisystem basert på fornybare kilder og lavkarbongasser», og at «virkningen av norsk energi- politikk på mulighetene til omstilling av det europeiske energisystemet bør derfor også være et element i vurderingen av den samlede klima- og energipolitikken». Vårgrønn mener havvind er en av de energikildene Norge bør satse mer på for å bidra til å oppnå dette. Å satse på havvind i Norge kan bidra til å demme opp for fremtidig kraftunderskudd i Norge, samtidig som det vil bidra til å kutte utslipp og sikre fornybar kraft til grønn industri i Norge og Europa. Vårgrønn støtter derfor utvalgets forslag om at energipolitikken bør ta «hensyn til hvordan Norge kan bidra i den europeiske energiomstillingen, samtidig som nasjonale hensyn ivaretas». Vi ser regjeringens satsning på havvind, med et mål om å tildele arealer tilsvarende 30 GW innen 2040 som en del av dette.1 For at havvind skal kunne spille en slik rolle mener vi at: Nettløsninger som gjør det mulig å tilknytte kraft fra havvind til Europa tas i bruk ved de neste utlysningene i 2025. Regjeringens ambisjon om tildeling av arealer tilsvarende 30 GW innen 2040 konkretiseres gjennom en plan for jevnlige utlysninger av havvind- areal i Norge, på samme måte som man har jevnlige tildelingsrunder i petroleumssektoren. En slik plan vil skape bedre forutsigbarhet for investeringer i havvind for norske utviklere og leverandører.  Stort potensial for elektrifisering med havvind En av klimautvalgets anbefalinger er at «kraft fra land som utslippsreduserende tiltak som hovedregel unngås» (s. 15). Elektrifisering med havvind er en mulighet til å erstatte fossilt energiforbruk på olje- og gassinstallasjoner, slik Hywind Tampen-prosjektet til Equinor er et eksempel på. Om elektrifisering med havvind skriver utvalget at: «å elektrifisere ved hjelp av havvind reduserer behovet for å bygge ut kraft på fastlandet, men har mindre effekt på utslippsreduksjoner. Hvis plattformer elektrifiseres med havvind vil det også sannsynligvis være nødvendig å beholde gassturbiner for å sikre krafttilførsel ved lite vind» (s. 175). Vårgrønn vil påpeke at dette gjelder for tilfeller der havvindproduksjonen ute- lukkende er tilknyttet olje- og gassinstallasjoner, og ikke har noen tilknytning mot land. For havvindprosjekter med tilknytning til land, vil elektrifisering med havvind kunne dekke hele kraftbehovet for olje- og gassinstallasjonene ettersom tilknytningen til land kan være sikkerhet for olje- og gassinstallasjonen i tilfeller hvor havvinden ikke blåser. Dette vil eksempelvis være mulig fra Sørlige Nordsjø II- prosjektet. Energidepartementet har oppfordret aktørene som deltar i konkurransen om å bygge ut havvind på Sørlige Nordsjø II til å vurdere muligheten for elektrifisering av Ekofisk som en del av prosjektet. Vårgrønn mener elektrifisering med havvind i forbindelse med større havvind- prosjekter vil være en arealeffektiv måte å elektrifisere olje- og gassinstallasjoner på. Derfor mener Vårgrønn at mulighetene for elektrifisering av nærliggende olje- og gassinstallasjoner bør utredes i forbindelse med identifisering av nye arealer til havvind, og ved vurdering av eventuelle utvidelser av eksisterende arealer for havvind. Dette vil være viktig for å sikre at det tas høyde for eventuell kapasitet som trengs til elektrifisering ved fastsettelse av produksjonskapasitet for arealene. Dette bør inkluderes i NVEs pågående oppdrag om å utrede arealer til den planlagte havvindutlysningsrunden i 2025.  Legitimiteten og tilliten til kraftutbyggingsprosesser må sikres Energiomstillingen vi står foran vil kreve store endringer som vil berøre mange ulike interesser og deler av samfunnet. Derfor er Vårgrønn enig med Klimautvalget i at «gode prosesser er avgjørende for å sikre legitimitet når kraft skal bygges ut», og at det er «viktig at berørte parter involveres i slike prosesser og blir hørt» (s. 81). Norge har prosesser for tildeling av kraft- og nettkonsesjoner som stiller krav til at berørte parter skal involveres og høres, men erfaringene fra flere kraftutbyggings- prosjekter, eksempelvis fra vind på land, tilsier at prosessene ikke har vært gode nok. Som et tiltak for å styrke legitimiteten til utbygging av fornybar kraft foreslår Klimautvalget at det må sikres «uavhengighet mellom utreder og utbygger i konsekvensutredningene» (s. 84). Utvalget begrunner dette med at «det faglige grunnlaget for beslutninger vil da i mindre grad kunne trekkes i tvil» (s. 81). Videre foreslår utvalget at «kartlegging av sosiale og kulturelle forhold og naturtilstand bør vurderes tidlig i konsesjonsprosessene» (s. 84). Vårgrønn vil understreke viktigheten av objektive kunnskapsgrunnlag i energi- utbyggingsprosesser. Vårgrønn har tidligere foreslått at myndighetene bør gjennomføre tidlige grunnlagsundersøkelser og datainnsamling av natur- og miljøverdier som en oppfølging av den strategiske konsekvensutredningen, i forkant av utlysning av områder som er identifisert for havvindutbygging. Dette vil gi bedre kunnskap om områdene som kan brukes i tidlig prosjektutvikling og i prosjektspesifikk konsekvensutredning. De relevante og prosjektspesifikke kostnadene for slike undersøkelser kan belastes selskapene som får tildelt areal i etterkant. Dette er også i tråd med forslag fra NVE desember 2023 i rapporten «Innspill til forvaltningsregime for havvind» til Energidepartementet. Her foreslår NVE at det allerede ved åpning av havvindarealer bør fastsettes et kartleggings- og overvåkingsprogram, og at det igangsettes kartlegginger av natur- og miljøverdier i statlig regi. Videre mener Vårgrønn at fagrunnlaget i forvaltningsplanene for norske hav- områder bør styrkes og brukes som verktøy i planlegging og gjennomføring av grunnlagsundersøkelser og konsekvensutredninger for havvind. Vårgrønn vil vise til at for å forstå effektene av vindkraft til havs på hele økosystemer, er det viktig at det bevilges tilstrekkelig midler til natur- og miljøkartlegginger, som omtalt i forrige avsnitt. Disse tiltakene vil etter vår mening bidra til å oppnå Klimautvalgets mål om større uavhengighet mellom utreder og utbygger. I tillegg vil det gi bedre bilde av kunnskapsgrunnlag på et tidlig stadium, noe som kan bidra til å gi større tillit til kunnskapsgrunnlaget og redusere konfliktpotensialet. Det igjen vil kunne bidra til bedre prosesser og raskere utbygging av ny fornybar energi.  Bærekraftkriterier som del av havvindauksjoner Som Klimautvalget viser til, står Verden overfor «to store, sammenkoblede kriser samtidig: klimaendringer og tap av natur» (s. 87). Tiltak som er ment å løse klimakrisen må derfor ikke bidra til å forsterke tapet av natur, og motsatt. Tiltakene omtalt i avsnittet over, knyttet til å etablere gode kunnskapsgrunnlag og data- innsamlingsprogrammer, er viktig for at man skal kunne forstå påvirkningen fornybar energiutbygging har på natur. Desto tidligere i prosjektene man får kunnskap om natur- og miljøverdier, desto enklere er det å designe prosjekter med minst mulig negativ påvirkning. Klimautvalget peker også på behovet for mer sirkulære verdikjeder, og anbefaler at «Norge gjør mer for å innrette tiltak for en mer sirkulær økonomi slik at det bidrar til redusert energi- og ressursbruk i hele verdikjeden for sol- og vindkraft- produksjon og produksjon av batterier». Havvindindustrien, som Vårgrønn er en del av, er en ressursintensiv industri hvor stål og betong er blant de største komponentene. Hele havvindindustrien har et ansvar for å redusere sitt natur- og klimafotavtrykk. Det pågår flere viktige industriinitiativ på dette området, eksempelvis knyttet til resirkulering av turbinblader. Vårgrønn mener det bør være en konkurransefordel å utvikle havvindprosjekter som i størst mulig grad minimerer negative og maksimerer positive effekter for både natur og klima. Vårgrønn støtter anbefalinger fra EU om å i større grad ta i bruk såkalte «non price criteria» i havvindauksjoner, herunder bærekraftkriterier. ",30.01.24,Aksjeselskap
Sivilingeniør Arve Gleissner Gustavsen,"Høringsutvalgets rapporten fra 25. oktober 2023 har en betydelig svakhet knyttet til det mest sentrale i det klima-orienterte arbeide, nemlig å avklare hvordan klodens atmosfæriske forhold bør presenteres slik at myndighetene kan få et best mulig beslutningsgrunnlag. Dette er nødvendig for å respondere på oppdraget fra Kongen i Statsråd den 13. august 2021. Rapporten har fokus på utslippsreduksjon av CO2, noe som har en årsak i troen på at denne gassen fører til global oppvarming. Det er organisasjonen Klimapanelet som mener at fangst av atmosfærisk CO2 vil redusere faren for global oppvarming, - men på feil grunnlag. Å gi en tilstrekkelig og god beskrivelse av dette behovet er helt klart vanskelig for utvalget, ikke minst fordi adgangen til vitenskapsmenn med den nødvendige erfaringen har vært ytterst marginal i de fleste sammenhenger. Da er det også spesielt problematisk for den og de som skal etablere en offentlig utredning for på en best mulig måte å beskrive de faktiske klimatiske forhold. Det presenteres senere en oppsummering av feil i metodebruk av Klimapanelet (IPCC), som også har konsekvenser for resultatene. Norske vitenskapsmenn som har stått helt sentralt i vurderingen av vår klodes klimatiske forhold, summerer opp den etablerte vitenskapelige kunnskapen om vår klodes klimatiske forhold. Kommentarene i høringsrunden var ikke signifikante, og publiseringen fant sted den 30. august 2022. Initiativtagerne til denne analysen var: Professor Ole Humlum, Professor Jan-Erik Solheim og Dr. Kjell Stordahl. En tilsvarende analyse for de samme forholdene ble i 2020 levert av to professorer, en fra Polen (Zbigniew W. Kundzewiez) og den andre fra Hellas (Pemetris Koutsoyiannis). Disse to har senere oppdatert sin globale analyse i 2023. Det såkalte Klimapanelet (IPCC) har sprunget ut av FN, og baserer seg på innsamling av en omfattende dokument-mengde fra forskervirksomhet, men med variabel kvalitet. Det ble startet da Cook et al. satte i gang studenter med å innhente opplysninger fra dokumenter, og resultatene fra denne «innhøstingen» dannet deretter grunnlaget for matematiske metoder der inntil 14 grupper i siste instans korrigerte parametere i ligningene som ble utarbeidet. IPCC har deretter benyttet dette resultatet som sin basis. Når dette materialet senere ble gjennomgått med et kritisk blikk på metoden som var benyttet, ble materialet gruppert inn i 7 kategorier, bare avhengig av ordbruken i det enkelte dokumentet. Dette ga helt annet resultat, der for eksempel hele 67 % av de 12.271 dokumentene ble forkastet. Tilbake sto bare 0,6 % som støttet et utsagn om at våre utslipp til atmosfæren var årsak til klimaendringer. Ut over de to gruppene vitenskapsmenn er det ikke kunnskap om andre vitenskapelige grupper som har utført denne type globale analyse basert på informasjon fra måle-instrumenter. Den norske analysen er gjennomført over et tidsrom på 60 år, regnet fra start-året i 1962 til 2024 da det først i 1962 forelå tilstrekkelige globale målinger for å kunne gjennomføre en slik global analyse. Dette endte opp med at atmosfærens CO2 er et periodisk resultat av temperaturendringer i havet. Vedlegget tar for seg hovedinnholdet i svaret på denne høringen. Hva angår de vitenskapelige fakta, bes utvalget om å ta hensyn til det vedlagte som en realistisk innfallsvinkel til å:",03.02.2024,Sivilingeniør (Privatperson)
Skagerak Energi,"Det vises til høring - NOU 2023:25 omstilling til lavutslipp - Veivalg for klimapolitikken mot 2050 - rapport av Klimautvalget 2050. Skagerak Energi finner Klimautvalgets rapport god og nødvendig i en tid der Norge trenger å knytte energipolitikken tettere sammen med klimapolitikken for at vi skal nå norske utslippsmål mot 2030 og 2050. Skagerak Energi er enig i hovedkonklusjonene til Klimautvalget, blant annet om at beslutninger som tas i dag må baseres på et mål om at så godt som alle klimagassutslipp i Norge må være fjernet for godt innen 2050 og at tempoet mot nullutslipp må opp. Skagerak energi viser til Fornybar Norges høringsinnspill om anbefalinger som særlig legger vekt på at vi trenger mer kraft og nett, energieffektivisering, varmeutnyttelse og helhetlig energisystemtankegang. Dette er grunnlaget både for god klimapolitikk og god energipolitikk. Vi viser også til høringssvar fra Statkraft AS som blant annet legger vekt på hva som kan gjøres med de lange ledetidene i kraftsystemet og betydningen av langsiktig planlegging for å få den samfunnsutviklingen vi ønsker utover 2030 og 2040-tallet, hvilke avveiinger som må gjøres for å utvikle nye vindkraftprosjekter, hvordan vannkraft er ryggraden i det norske energisystemet og kan komplementere kostnadseffektiv utbygging av uregulerbar kraft som vindkraft. Statkraft peker også på hvordan et effektivt og velfungerende kraftsystem er viktig for å sikre god ressursbruk. Skagerak Energi viser videre til innspill fra Biogass Norge på vegne av biogassbransjen. Til slutt ønsker vi å løfte frem noen konkrete områder som vi mener bør bli tydeligere i fremtidig klimapolitikk enn det som kommer fram i NOUen fra Lavutslippsutvalget. Vi stiller gjerne til samtale om det er behov for utdypninger. Nett Skagerak Energis nettselskap Lede, sender eget høringsinnspill. Elektrifisering er den primære løsningen for å redusere norske utslipp i transport og industri. Kraftnettet må derfor tilpasses denne etterspørselen og nettet må som Strømnettutvalget konkluderte, komme i tide. Det regimet som eksisterer i dag, gir nettselskaper insentiver med å vente så lenge som mulig med å bygge nett, og fører nettopp ikke til nett i tide. Nettreguleringen trenger derfor å legge til rette for en forventningsbasert tilnærming. Lavutslippsutvalget sier lite om betydningen av nettutvikling for det grønne skiftet. Det er nødvendig at dette blir tydeligere i fremtidig klimapolitikk. Biogass Skagerak Energi støtter Biogass Norges innspill til Lavutslippsutvalgets rapport. Vi ønsker likevel å understreke noen poenger derfra: Klimautvalget foreslår at produksjon av fornybar energi må økes for å kunne erstatte fossil energi. Samtidig går Norge mot et kraftunderskudd. I dag produserer Norge om lag 0,7 TWh biogass. Det teoretiske potensialet er 22 TWh, men et realistisk estimat er fem TWh i 2030 og betydelige 10 TWh i 2035. En produksjon på 5 TWh vil kunne kutte to millioner tonn CO2 årlig i 2030, og er alene et vesentlig bidrag for å nå norske mål innenlands. For å få dette til, mener vi i likhet med Biogass Norge, at det er nødvendig å følge Klimautvalgets anbefaling om å kombinere flere virkemidler for et taktskifte i omstillingen. Som Miljødirektoratets rapport M2275-2022 viser, har Sverige og Danmark betydelig bedre støtteordninger for produksjon av biogass. Derfor må det jobbes med følgende på virkemiddelsiden: Skagerak Energi mener at utvalgets rapport ikke fullt ut fanger opp den langsiktige betydningen av biogass som en del av løsningen på klimautfordringen mot 2050. Biogass er en del av det sirkulære systemet noe også Ellen MacArthur Foundations sommerfugldiagram viser, også benyttet av Klimautvalget. Biogass er bioenergi, men det bør skilles tydelig mellom biogass og andre former for bioenergi som enten må importeres, krever store arealer eller som har annen negativ påvirkning på ytre miljø. Utover å erstatte fossilt brensel, gir biogass avlastning av strømnettet. Skagerak Energi er for tiden med i et prosjekt ledet av Zero som nettopp ser på bærekraften ved ulike typer biodrivstoff og hva som bør brukes til hva. Med ny teknologi kan produksjon av biogass fra husdyrgjødsel, matavfall og annet avfall som kan brukes som innsatsfaktor, også ha andre positive miljøeffekter, som håndtering av fosfor, nitrogen og CO2. Utover biogassen som produseres, kan bioresten riktig håndtert brukes som ny, kortreist gjødsel og CO2-en kan utnyttes eksempelvis i drivhus eller på annen måte fanges. Her forventer vi en positiv utvikling i nye prosjekter. I norsk klimapolitikk, er det derfor viktig å: Resultatene av å endre både virkemiddelinnretningen og få en tydelig og helhetlig politikk for biogass, vil føre til raskere utslippskutt og større akkumulerte utslippskutt jo raskere det implementeres. Det vil også være i tråd med intensjonen bak Energikommisjonens rapport «Mer av alt – raskere». Fjernvarme Klimautvalget skriver om fjernvarme at det i Norge i vesentlig grad fyres med bioenergi og at det ikke er en nullutslippsløsning. Det er riktig at store deler av norsk fjernvarme produseres fra avfallsforbrenning, men fjernvarmesektoren er likevel langt mer mangfoldig. I tillegg arbeides det med å gjøre også fjernvarmesektoren fossilfri. Skagerak Energi med selskapet Skagerak Varme har som sin ambisjon å levere mer overskuddsenergi fram mot 2030 gjennom å fortette fjernvarmenettet, utnytte tilgjengelig overskuddsenergi og dermed avlaste strømnettet for best mulig effektbalanse. Skagerak Varme bruker ulike innsatsfaktorer i sin produksjon av fjernvarme: sjøvann i Horten, skogsflis i Tønsberg og Skien og spillvarme fra industrien i Porsgrunn. Dette innebærer i stor grad å utnytte energi som ellers ville gå tapt. Dette har svært lave utslipp, kan benyttes i stedet for fossil energi eller elektrisk kraft. Fjernvarme avlaster strømnettet som dermed heller kan brukes til å bidra med nett til omstillingsprosjekter der det er mulig å bruke elektrisitet. Fjernvarme bør derfor ha en sentral plass i framtidens klima- og energipolitikk og det er sentralt med forutsigbare rammebetingelser. Det er fremdeles betydelige kilder til overskuddsvarme som det bør være insentiver til å utvikle og ta i bruk. Fossilfrie anleggsplasser For å redusere utslipp i Norge, er elektrifisering en nøkkelfaktor, spesielt i transport og industri og innenfor bygg- og anleggsektoren. Klimautvalget fokuserer i stor grad på sirkulære løsninger for anleggsbransjen, og vi må anerkjenne at fornybar energi er avgjørende for å realisere disse løsningene. Batterier og energilagring blir stadig mer sentrale i dette bildet, og bidrar til fleksibilitet i energisystemet. Vi kan allerede levere batteriløsninger både tilknyttet nett og såkalt «off-grid». Det er viktig at aktørene i markedet får tydelige signaler og en forutsigbar plan slik at de kan investere og utvikle disse teknologiene videre. Vi ser at markedet allerede tilbyr mange fossilfrie alternativer, men for å sikre en reell konkurranse opp mot fossile løsninger, kreves det mer enn bare markedskrefter innledningsvis. Offentlige krav og kriterier i anskaffelser er essensielt for å fremme disse alternativene. En veloverveid plan for utfasing av fossildrevne anleggsmaskiner er nødvendig. Det handler ikke bare om å erstatte gammel teknologi, men om helhetlig tilnærming som inkluderer hele livssyklusen for anleggsprosjekter og maskineri. Balansen mellom å innføre ny teknologi og å håndtere risikoen for dem som går foran med et godt eksempel, er avgjørende. Her kan myndighetene bidra vesentlig ved å sette klare mål, skape forutsigbare rammer og reguleringer og lede vei for bransjen. Oslo kommune har vist vei ved å sette krav til sine leverandører om fossilfrie løsninger og på forhånd signalisere morgendagens krav. Dette initiativet bør utvides til å være en nasjonal strategi. Med dagens teknologi er det mulig å etablere fossilfrie anleggsplasser, selv uten nettforbindelse, ved bruk av batteriløsninger. Dette viser at det er praktisk gjennomførbart å oppnå disse målene. Det er viktig at denne overgangen til et fossilfritt samfunn involverer et samarbeid mellom offentlige myndigheter, private selskaper og samfunnet for øvrig. Ved å arbeide sammen, stille de riktige spørsmålene og søke innovative løsninger, kan vi gjøre denne visjonen om et mer bærekraftig samfunn til virkelighet – raskere.",28.02.2024,Aksjeselskap
Skattedirektoratet (uten merknader),,27.02.2024,
Skift - Næringslivets Klimaledere,"Høringsinnspill på vegne av Skift – Næringslivets klimaledere til Klimautvalgets utredning NOU 2023:25 Omstilling til lavutslipp Skift - Næringslivets klimaledere er et næringslivsdrevet klimainitiativ, bestående av mer enn 60 av de største selskapene i Norge. Vårt overordnede mål er å akselerere overgangen til nullutslipps-samfunnet, slik at Norge og norsk næringsliv når målene om 55 prosent utslippskutt innen 2030. Skift vil gi utvalget honnør for en grundig utredning og støtter sterkt utvalgets hovedanbefalinger. Vi ser rapporten som et viktig bidrag for å forstå veivalgene i klimapolitikken og konsekvensene av dagens beslutninger for omstillingen til et lavutslippssamfunn. Alle beslutninger som tas i dag måforankres i målet om å eliminere nesten alle klimagassutslipp i Norge innen 2050. Vi står overfor et betydelig gap mellom erklærte ambisjoner og faktiske virkemidler, noe som undergraver troverdigheten i dagens klimapolitikk og svekker støtten til en rask og omfattende omstilling. Utvalgets rapport viser ikke bare hvilke utslipp som skal reduseres, men hvilke få utslipp som kan eksistere i 2050. Omstillingen krever en fundamental endring av økonomien, energisystemet og industrien på kun 26 år. Norge har bare redusert klimagassutslippene med under fem prosent siden 1990, og har hittil vært avhengig av kvotekjøp for å innfri forpliktende utslippskutt. Beslutninger og investeringer som tas nå, og binder oss til utslipp fremover, vil gjøre denne omstillingen både mer krevende og dyrere. Vi behøver derfor en tydelig politisk ledelse som tar gode beslutninger med tanke på fremtiden. Dette innebærer å vise større handlekraft, vilje til å ta upopulære beslutninger og å bli enige på tvers av partier om en felles langsiktig plan for klimakutt. Omstillingen til lavutslippssamfunnet gir muligheter for nye forretningsmodeller og løsninger, men politikken må legge til rette for at de skal være konkurransedyktige. Vi oppfordrer til å etablere bred politisk enighet om tiltak som gjør at Norge oppfyller sine internasjonale forpliktelser, og faktisk blir et lavutslippssamfunn i 2050. Næringslivet ønsker å støtte omstillingen og bidra til at Norge når klimamålene, men for å oppnå dette må klimapolitikken forsterkes, utvides og ha en langsiktig innretning. Troverdige klimamål som gir nødvendig omstilling For å nå klimamålene regjeringen har satt for 2050, trengs bedre koordinering mellom ulike myndigheter på alle nivåer og all økonomisk aktivitet må skje innenfor planetens tålegrenser. Det etterlyses mer samarbeid mellom etater, helhetlige strategier og langsiktige valg fra våre folkevalgte. Valgperioder kan ikke være en barriere for gjennomføring, og vi behøver brede politiske forlik. Utvalget utgreier denne problemstillingen godt og kommer med gode innspill til hvordan dette bør løses helhetlig. Alle ressurser er knappe Utvalgets rapport er tydelig på at det totale ressursforbruket er avgjørende for mulighetsrommet til å redusere utslipp på en rask og bærekraftig måte. Vi behøver en helhetlig tilnærming til omstilling på tvers av sektorer og må vektlegge sirkularitet for å minimere belastningen på naturen. Smartere energibruk og energieffektivisering Klimautvalgets rapport trekker frem viktigheten av areal- og ressurseffektivitet og et behov for betydelig innsats for økt energieffektivisering. Vi støtter Klimautvalgets forslag om at det innføres sterkere virkemidler for energieffektivisering samtidig som produksjon av fornybar energi økes, i tråd med Energikommisjonen anbefaling. Skift mener det er avgjørende for Norge at vi realiserer dette potensialet om vi skal unngå et kraftunderskudd i årene som kommer, og for at vi skal kunne nå klimamålene våre. Bærekraftig forvaltning av arealer, natur og økosystemer Utvalget fremhever at arealpolitikk og naturinngrep er vanskelig å reversere og skaper en stiavhengighet som påvirker fremtidig politikk. Skift er enig i betydningen av dette. Det er derfor viktig at vi klarer å håndtere klimaendringer og unngår tap av natur samtidig. Utvalget peker på noen viktige punkter for hvordan klima og natur bør sees i sammenheng. Det må koste mer å forurense Skift støtter anbefalingen om å beholde karbonprising som grunnlaget i klimapolitikken, samtidig som uønskede fordelingseffekter bør håndteres gjennom skattesystemet og velferdsordninger. Likevel behøver vi en helhetlig tilnærming med målrettet bruk av virkemiddelpakker for å for å utløse den nødvendige teknologiomleggingen som kreves. Dersom næringslivet ikke har nødvendig forutsigbarhet og risikoavlastning, risikerer vi å måtte gjennomføre betydelige kutt nær 2050. I tillegg mener vi at andre effektive virkemidler bør tas i bruk når det er hensiktsmessig, særlig når de viser seg å være enklere å innrette, slik som standarder, reguleringer, forbud og krav. Vi trenger nok kompetanse til å gjennomføre omstillingen Forskning og kompetansebygging er avgjørende for å bidra til innovasjon og reell endring. Det må bygges opp et systematisk samarbeid og dialog mellom arbeidsgiversiden, arbeidstakersiden, utdanningssektoren og politiske myndigheter for å sikre relevant kompetanse for det grønne skiftet. Fram mot 2030 vil det anslagsvis være behov for opp mot 6 000 nye ingeniører innen sentrale energinæringer som havvind, hydrogen og batterier, i tillegg til økt behov fra andre sektorer. Det er reell fare for at det oppstår et kompetansegap som får følger for omstillingen og norsk konkurransekraft. Til slutt ønsker vi å understreke hvor stor støtte rapportens har hos våre medlemmer. Skift anbefaler denne, og framtidige, regjeringer til å bruke Klimautvalget 2050s hovedanbefalinger aktivt i all politikkutforming framover.",30.01.2024,Forening
Skognæringa Kyst SA,"Norge bør ta sin del av ansvaret for skogplanting som klimatiltak. FNs klimapanel har lagt fram planer om klimaskogplanting i et omfang som tilsvarer hele Australia. Dersom Norge skulle ta sin andel av dette i forhold til sin andel av de globale CO2-utslipp, vil dette tilsvare skogplanting på ca 10 millioner da. NIBIO har, i forbindelse med pilotptosjektene som ble kjørt på klimaskogplanting i Norge, konkludert med at 9,8 millioner da gjengroingsareal kan tilplantes med produksjonsskog, uten at dette får vesentlige konsekvenser for naturmangfoldet i landet. Dette ville utvikle seg til et anseelig karbonlager i 2050, men etterhvert et enormt karbonlager i 2100. Dette tiltaket ligger på vent i KLD, og ser ikke ut til å komme ut derfra. En kan spørre seg om KLD er i stand til å ta ansvaret for norsk klimapolitikk, når fokuset ligger så sterkt på å unngå noen form for endring. Dersom vi ikke klarer å stoppe klimaendringene vil det få enorme konsekvenser for oss som holder til så nær Nordpolen, og naturen slik vi kjenner den i dag vil framstå helt forskjellig, med en utskifting av en mengde arter. Naturen er dynamisk, og det får vi håpe at klimamyndighetene blir etterhvert også!",29.01.2024,Samvirkeforetak
Småkraftforeninga,Vedlagt ligger Småkraftforeningas høringsuttalse til Klimautvalgets rapport,08.02.2024,Forening
SoCentral AS,"SoCentral mener Klimautvalget har gjort et grundig og viktig arbeid, og støtter alle hovedkonklusjoner fra utvalget. Utvalget viser hvor dårlig tid vi har, og hvor viktig det er med kraftfulle tiltak, tidlig nok. Dette krever dialog med befolkningen, og forankring av klimapolitikk som innebærer vanskelige veivalg med etiske implikasjoner. Vi mener derfor at utvalgets anbefaling om å etablere et faglig klimaråd bør suppleres av et folkepanel med tilfeldig utvalgte innbyggere som får kunnskap, delibererer, og samles om anbefalinger til politikken. Flere byer og land har både gjort enkeltstående folkepaneler på klima- og /eller natursaken (se Skottland, Irland, Polen og Tyskland, f. eks), mens noen nå også har implementert permanente folkepaneler som skal supplere og styrke arbeidet til valgte politikere og byråkrati (se Milano og Brussel-regionen, f. eks). Folkepaneler inviterer flere nye stemmer inn i politikkutviklingen, legger kunnskap som et premiss for innspillene som gis, og bidrar til å gi legitimitet og forankre klima- og miljøpolitikken bredere blant innbyggerne. Et folkepanel er et tilfeldig utvalgt og representativt sammensatt panel av innbyggere. Panelet speiler befolkningen på utvalgte parametre (f. eks kjønn, alder, bosted og utdanningsnivå), og består av innbyggere som ikke vanligvis engasjerer seg i klima- og naturpolitikk. Innbyggerne får tid og mulighet til å lære om utfordringen, dilemmaer, rammer og muligheter av etablerte eksperter. De møtes flere ganger og får delta i en fasilitert diskusjon, som til slutt ender i enighet om konkrete anbefalinger. Se f. eks folkepanel.no eller borgersamling.dk. For eksempler fra andre land, se f. eks Skottlands folkepanel om klima. For en oversikt over folkepaneler som har hatt klima og miljø som tema, se rapport fra Knowledge Network on Climate Assemblies fra april 2023. For en generell oversikt over folkepaneler i OECD-land, se rapport fra OECD juni 2020",26.01.2024,Aksjeselskap
Sokkeldirektoratet,"Sokkeldirektoratet har hatt NOU 2023:25 på intern høring og har utarbeidet vedlagte høringsnotat. Her er er et sammendrag av Sokkeldirektoratets kommentarer: Som en betydelig del av norsk økonomi er petroleumssektoren sentral i utredningen. Utvalget foreslår omfattende endringer i rammevilkårene for sektoren. De viktigste forslagene er: Disse forslagene vil kunne få betydelige samfunnsøkonomiske konsekvenser. Med denne bakgrunnen ønsker Sokkeldirektoratet å kommentere både sentrale premisser som er lagt til grunn av utvalget, utvalgets analyser og konkrete utsagn og vurderinger. Klimautvalgets rapport inneholder viktig informasjon og relevante vurderinger om hvordan Norge skal bli et lavutslippssamfunn innen 2050, men Sokkeldirektoratet mener at rapporten ikke svarer tilfredsstillende på mandatet. Ifølge mandatet skal overgangen til lavutslippssamfunnet skje på en mest mulig kostnadseffektiv måte for samfunnet. I mandatet for utredningen står det videre: «Utvalet skal vurdere måloppnåing og nytte i høve til den samfunnsøkonomiske kostnaden.». Utvalget foretar ingen slik samfunnsøkonomisk analyse. Dette er ikke i tråd med mandatet og heller ikke med utredningsinstruksen. Ifølge utredningsinstruksen skal både kostnader og nytte vurderes ved «tiltak som man forventer gir vesentlige nytte- eller kostnadsvirkninger»[1]. En slik analyse skal gjennomføres i samsvar med gjeldende rundskriv for samfunnsøkonomiske analyser[2]. Utvalgets anbefalinger vil medføre betydelige samfunnsøkonomiske kostnader. Eksempelvis er hensikten med en sluttfasestrategi å avvikle lønnsom aktivitet raskere enn den ellers ville ha blitt. Det kan ha store konsekvenser for verdiskaping, sysselsetting og statlige inntekter. Anbefalingen om en midlertidig stans i tildeling av nye utvinningstillatelser og godkjenning av nye utbyggingsprosjekter vil påvirke aktiviteten umiddelbart. En slik stans vil føre til redusert leteaktivitet og i en periode svekke grunnlaget for at det gjøres nye funn som kan bygges ut. Utbyggingsprosjekter blir ikke godkjent. Det kan føre til at tidskritiske ressurser går tapt og at eksisterende infrastruktur stenges, noe som igjen fører til at lønnsomme olje- og gassressurser i området ikke blir produsert. Utvalget har i stedet for en samfunnsøkonomisk analyse foretatt en teknisk analyse for å kartlegge utslippsreduserende tiltak i ulike sektorer i sammen med Miljødirektoratet. Analysen er basert på strenge og til dels urealistiske antakelser og kostnader ved tiltak er ikke vurdert. Resultatene av denne analysen legger i stor grad premissene for utvalgets anbefalinger, blant annet knyttet til petroleumssektoren. Usikkerheten knyttet til anslagene er betydelig, uten at det ser ut til at utvalget vektlagt dette. Et sentralt spørsmål er hvorfor virkemidler for å redusere aktivitet i petroleumssektoren må besluttes nå. Ved å ta beslutning raskt mistes muligheter eller opsjoner. Verdien av disse bør vurderes mot konsekvensene av å vente med beslutning. Alternativet til å ta en beslutning nå, kan være å foreta beslutninger etter hvert som en ser at det er nødvendig med nye virkemidler, altså en stegvis tilnærming. Verdien av å vente med beslutningen kan være betydelig. Sokkeldirektoratets vurdering er at rapporten mangler slike analyser. Generelt mangler drøfting av hvordan usikkerhet bør håndteres gjennom å bygge inn fleksibilitet i strategier og i valg av tiltak samt beregninger for hva tiltakene rettet mot petroleumssektoren vil koste samfunnet. Ettersom det ikke er gjort, blir utvalgets anbefalinger mangelfulle og misvisende. Eventuelle tiltak overfor petroleumssektoren bør derfor utredes ytterligere. Sokkeldirektoratet har i tillegg følgende kommentarer til rapporten: [1] Utredningsinstruksen - regjeringen.no [2] https://dfo.no/fagomrader/utredning-og-analyse-av-statlige-tiltak/samfunnsokonomiske-analyser/veileder-i-samfunnsokonomiske-analyser [3] https://www.iea.org/reports/net-zero-by-2050 [4] NOU 2023: 30 Utfordringer for lønnsdannelsen og norsk økonomi",27.02.2024,Organisasjonsledd
Sola INP,"1. Bergen INP mener at skogen må regnes med i CO2-regnskapet, slik som i EU.Norske skoger tar opp 47 prosent av det samlede karbonutslippet, ifølge SSB.Det er ingen grunn til at Norge ikke skal inkludere skogen i regnskapet i likhet med andre land. 2. Det blir feil å peke på Norges manglende utslippskutt etter 1990. Norge har verdens nest reneste energimiks etter Island. 3. To mye benyttede uttrykk i politikken er «kost-nytte» og «samfunnsøkonomisk forsvarlig.»Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene. 4. Manglende økonomiske og samfunnsmessige konsekvensanalyser.Utvalget kommer med mange forslag for å oppfylle klimamålene i perioden frem mot 2050.Forslagene mangler konsekvens analyse. 5. Å foreslå å fase ut olje- og petroleumsvirksomheten, som Klimautvalget gjør, er etter Sola INPs mening uklokt og inkonsekvent. Virksomheten bør i stedet utvikles. 6. Det er også viktig å se Norge i en global sammenheng. Uansett hva vi gjør her i landet, vil det få tilnærmet null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene. 7. Elektrifisering er både dyrt og unødvendig, og ren symbolpolitikk.Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her. Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene.",25.02.2024,Forening
Spire,"Spire ønsker å takke klimautvalget 2050 for en grundig, helhetlig gjennomgang av veivalg mot lavutslippssamfunnet og for muligheter til medvirkning underveis i utformingen. Gjennomgående ser vi at klimautvalget peker på behovet for en mer samstemt, langsiktig og helhetlig tilnærming til klima- og naturpolitikken enn dagens politikk. Dette er noe Spire har pekt på lenge, og vi støtter flere av utvalgets anbefalinger. Sektorer på alle nivåer må handle i tråd med klimamålene og dra i samme retning. Her strekker Spire seg lengre enn utvalget i en anbefaling om at denne retningen må være basert på degrowth og et mål om bærekraftige, gode liv innenfor planetens tålegrenser. Det er videre viktig at utvalget i flere tilfeller peker på spørsmål om rettferdighet både mellom generasjoner, mellom land og mellom ulike grupper i samfunnet og Norge sitt særlig etiske ansvar globalt (s.28, s.29, s. 72, s.84). Spire mener prinsipper om klimarettferdighet burde være helt sentralt i veivalg mot lavutslippssamfunnet, både nasjonalt og globalt. Norge må ta sitt historiske ansvar og gjennomføre store, nasjonale utslippskutt, og samtidig bidra med 1% av BNP til klimafinansiering. Tiltak for utslippsreduksjoner, både nasjonalt og globalt, må være forankret i lokalbefolkningen. Utvalget har pekt på noen sentrale utfordringer med dagens økonomiske system; Et system som fører til overforbruk av areal, energi og naturressurser, i tillegg til store forskjeller mellom ulike grupper og lands klimafotavtrykk (s.167). Videre skriver utvalget at naturen må sette rammene for all økonomisk aktivitet (s.168). Utvalget peker også på behovet for å måle samfunnets utvikling i andre verdier enn BNP (s.170), og anbefaler blant annet å vektlegge velferd, heller enn materiell velstand (s.186). Dette stiller Spire seg svært positivt til. Spire mener det er på høy tid at en offentlig utredning peker på utfordringer med dagens økonomiske system knyttet til klima og natur. Likevel ønsker vi å gå lengre enn utvalget og mener det ikke er mulig å oppnå en rettferdig, absolutt frikobling mellom økonomisk vekst og ressursbruk. Derfor er det behov for å knytte klimapolitikken tettere til degrowth, som utvalget også nevner, hvilket innebærer en mer rettferdig fordeling av dagens ressurser, omdefinering av samfunnets verdier og en reell sirkulær økonomi som kraftig reduserer dagens overforbruk. Vi trenger en helhetlig tilnærming til vern og restaurering av natur og naturens økosystemer. Slik rapporten påpeker har naturen en egenverdi (s. 127, 137). Ettersom naturen gradvis bygges ned, står i dag denne egenverdien svakt i forhold til økonomiske eller andre samfunnsmessige interesser. Slik rapporten poengterer er naturens egenverdi noe av det som gjør det vanskelig å prissette naturen. Egenverdien er uavhengig av den økonomiske verdien og nytteverdien. Naturens egenverdi burde være det viktigste argumentet mot nedbygging av natur, ettersom den legger til grunn at natur ikke er en vare på et marked, men at naturen er noe levende og uerstattelig. Naturens stilling i diskusjoner rundt arealutbygging er derfor viktig, og naturens egenverdi burde vektlegges i enda større grad i rapporten, på bekostning av diskusjonen rundt prissetting av natur i forbindelse med forslag om økologisk kompensasjon (s.137) og naturskatt (s.138). Etter FNs Naturavtale har Norge gått med på et mål om 30% effektivt vern av alt areal til land, ferskvann, kyst og hav. Norge kan ikke betale seg ut av denne forpliktelsen gjennom kvoter som sørger for vern av natur i andre land. 30% vern skal være vern av norsk natur. Det er viktig at myndighetene kommer med tydeligere føringer for hvordan kommunene skal verne klima og natur. Et godt eksempel på statlige føringer som rapporten trekker frem, er mer aktiv bruk av innsigelse i saker som omhandler utbygging av areal (s.129). Andre eksempler er en regel om innrapportering for utført hogst, og at det er myndighetene og ikke tiltakshaver som skal bestille konsekvensutredninger i forbindelse med utbygging av områder (s.129). Slik rapporten påpeker, er kartlegging av natur over hele landet viktig for å kunne føre en helhetlig og bærekraftig arealpolitikk. Her ønsker Spire å trekke frem to viktige eksempler. Det første eksempelet er at kunnskapen om hvordan bruk av havarealer påvirker karbonlagringen i havet er mangelfull (s.130). Rapporten burde understreke enda tydeligere at gruvedrift på havbunnen ikke må igangsettes. Det innebærer en enorm risiko for livet i havet og slik eksempelet med karbonlagring på havbunnen viser, også for livet på land. Rapporten poengterer også at samisk kulturutøvelse henger tett sammen med bruk av arealer (s.126). Sannhets- og forsoningskommisjonen mener det er viktig med en avklaring rundt rettigheter til land og vann. Det burde også legges frem en strategi for hvordan dette skal gjøres på en god måte. Mål om sjølforsyning og matproduksjon basert på lokale forutsetninger ligger til grunn for den helhetlige omleggingen vi trenger i norske matsystemer. Det er positivt at utvalget trekker frem sjølforsyning som et viktig element. Det er positivt at klimautvalget trekker frem at både handelspolitikken, tollvern, subsidier og arealpolitikk må være samstemt med overordnede mål om et lavutslippssamfunn. Lokal matproduksjon er bra for miljø, utslippskutt, klimatilpasning og sjølforsyning. Lokal produksjon av mat må være en grunnpilar for utslippstiltak i landbruket. Videre vil vi påpeke at solidaritet med andre land og deres behov for egne matressurser og matsikkerhet bør være førende for norsk handelspolitikk og import. Ønske om et lavutslippssamfunn i Norge er basert på at vi har makt over eget matsystem, og mulighet til å innrette matpolitikk slik vi tenker er hensiktsmessig. Norge må fremme matsuverenitet, ved å gi andre lokalsamfunn og land mulighet til å ha makt over egne matsystemer. Klimautvalget 2050 legger opp til at utslippskutt fra matsystemet i stor grad skal baseres på atferdsendringer. Spire mener det er behov for flere virkemidler på systemnivå. Det er problematisk når for mye ansvar legges på forbrukere, som har for få valgmuligheter og for lite informasjon til å ta gode nok valg. Når forbrukeren får ansvar for endring, blir man som individ utfordret av et marked som motarbeider målet med villedende og mangelfull informasjon, slik som prisdumping på matvarer, reklame for lite bærekraftig mat og utydelige merkeordninger. Utvalget anbefaler å fjerne alle klimagassutslipp i jordbrukssektoren som ikke er knyttet til biologiske prosesser. Vi vil derfor påpeke videre at også avhengigheten av importerte innsatsfaktorer i norsk landbruk og fiskeri må utfordres, for å sikre fossilfrie verdikjeder. For innsatsfaktorene, må hele verdikjeden tas med i regnestykket, inkludert utslipp fra produksjon av kunstgjødsel. Klima- og energipolitikken må være samstemt, rettferdig og vektlegge at fremtidig, usikker teknologi ikke er en unnskyldning for å ikke gjøre større utslippskutt, som å fase ut olje og gass. Spire ser positivt på at rapporten legger vekt på dette. Dette kan sees i sammenheng med at utvalget peker på fornybar energi som en begrenset ressurs, og klimatiltakene vi gjør i dag må være langsiktige - altså er eksempelvis elektrifisering av olje- og gassplattformer svært problematisk. Det er viktig å poengtere at ny grønn teknologi, som trengs for en omstilling av energisystemene, også kan ha svært problematiske verdikjeder med tanke på menneskerettighetsbrudd og miljøødeleggelser i det globale sør. Spire er enige i at overgangen til et lavutslippssamfunn derfor bør være i form av lavenergisamfunn, og ikke et høyenergisamfunn. Det er viktig at teknologien som benyttes og utvikles for å realisere et lavenergisamfunn også gjøres tilgjengelig for det globale sør. Rapporten viser i figur 5.1 at energiforbruket per innbygger er svært høyt. Noe av det skyldes kraftkrevende energi, men Norge er også et land med høye inntekter og høyt forbruk. Spire mener det ikke bare er nok med energieffektivisering, men også kutt i forbruk. Samtidig er Spire enig i at det er viktig å belyse det betydelige potensialet til energieffektivisering som rapporten viser til. Klimautvalget 2050 anbefaler at karbonprisen i Norge bør være tilstrekkelig høy for at det skal ha en effekt på nedgang i utslipp, samt at den bør være forutsigbar på lang sikt, for å gi ulike aktører mulighet til å planlegge og investere i fornybare løsninger. Dette støtter Spire. Vi ønsker likevel et større fokus på omfordeling av inntektene fra karbonprising, slik at de som har minst, og slipper ut minst, blir mildere rammet. Spire foreslår å innføre en flat karbonavgift til fordeling (KAF). KAF går ut på at inntektene fra karbonprising finansierer en flat tilbakebetaling av karbonavgiften til husholdninger og bedrifter med lave utslipp. Dette vil gjøre at de store aktørene, som slipper ut mye, må betale mer, og gir også insentiver for husholdninger og bedrifter til å redusere utslippene sine, for å få tilbake penger fra karbonavgiften. I tråd med Spires vurderinger advarer Klimautvalget 2050 mot at bedrifter tar i bruk kjøp av klimakvoter i det frivillige markedet. Slike kvoter har ofte usikker utslippseffekt, og et fokus på utslippsreduksjon gjennom kvotehandel i det frivillige markedet kan ofte lede bedrifter vekk fra en reell omstilling mot lavere utslipp. Private aktører er en viktig del av omstillingen til lavutslippssamfunnet, og regjeringen bør oppfordre til reelle utslippskutt innad i private bedrifter, og tilrettelegge for utslippskutt fremfor kvotehandel. Spire er også enige i utvalgets forslag om å identifisere og fjerne klimaskadelige subsidier (kapittel 15.4). Slike subsidier undergraver hensikten med karbonprising, og kan i verste fall annullere effekten av karbonavgifter. Det er spesielt viktig å fjerne slike subsidier innenfor bransjer med høye klimautslipp, som olje- og gassnæringen. Det norske utslippsregnskapet må forbedres og favne bredere. Det er viktig at man fører regnskap på alle norske utslipp, og at oversikten blir tilgjengelig for offentligheten. Spire er enige med utvalget i at Norge må få på plass beregninger for utslipp og opptak fra havets karbonlagre (s.213), samt utslipp fra skips-og luftfart (s.216). Eksporterte utslipp er også nødt til å regnes med i Norges klimamål, ikke minst utslipp fra petroleumssektoren. (“Utvalget anbefaler at Norge fører et eget regnskap for direkte og indirekte utslipp knyttet til bruken av varer og tjenester som Norge eksporterer”) Det er positivt at utvalget anbefaler at Norge må forsterke sitt bidrag til klimafinansiering (s. 223). Norge har et historisk ansvar for klimautslipp, og har både moralsk plikt og økonomi til å kunne bidra betraktelig mye mer på klimafinansiering enn det som gjøres i dag . Spire mener det er viktig at klimafinansiering kommer i tillegg til tradisjonell bistand, og ikke regnes med i bistandsprosenten. Dagens klimafinansiering går hovedsakelig til utslippskutt. Spire mener det er essensielt at en stor del av klimafinansieringen også går til klimatilpasning og tap og skade. Lokal forankring, likestilling og urfolksrettigheter må være ledende prinsipper i all klimafinansiering. Som utvalget skriver er medvirkning og rettferdighet i klimapolitikken et gode i seg selv, og viktig for å skape oppslutning om klimapolitikken (s.64). Per i dag legges det sjeldent opp til medvirkningsprosesser som går dypere enn det lovverket krever. Spire stiller seg positive til utvalgets anbefaling om å styrke mulighetene for medvirkning fra alle deler av befolkningen (s. 70), men ønsker å vektlegge behovet for særlig inkludering og tilrettelegging for reell medvirkning fra unge og marginaliserte grupper. Videre må Sametinget gis reell mulighet til å påvirke beslutningsprosesser og medvirke i utviklingen av samiske forvaltningsområder, fremfor å kun ha en rådgivende rolle.",28.02.2024,Forening
Standard Norge,Standard Norge har ikke synspunkt til utvalgets og rapportens konklusjoner eller forslag. Standard Norge vil likevel ta frem hvilke muligheter standarder og standardisering kan ha for å forsterke virkemidler som er foreslått og for å fremme en omstilling til et lavutslippssamfunn. Standarder er er en viktig muliggjører for grønn omstilling og bidrar til å sette fart på veien mot lavutslippssamfunnet.,24.01.2024,Forening
Statens Arbeidsmiljøinstitutt,,30.01.2024,
Statistisk sentralbyrå,,29.01.2024,
Statkraft AS,"Høringssvar klimautvalget. Statkraft takker for anledningen til å svare på høringen for NOU 2023: 25 Omstilling til lavutslipp - Veivalg for klimapolitikken mot 2050 - rapport av Klimautvalget 2050. Norsk kraftproduksjon er utslippsfri, men energibruk i industri, transport og petroleumssektoren er hovedkildene til utslipp i Norge. En klimapolitikk som lykkes med å kutte norske utslipp i tråd med de langsiktige klimamålene, vil kreve en rask og dyptgripende endring av energisystemet i Norge. Statkraft er Norges største kraftprodusent og Europas største produsent av fornybar energi og sitter tett på denne omstillingen. Vi ønsker først å knytte noen generelle kommentarer til utvalgets rapport, og deretter knytte kommentarer til enkelte kapitler. Statkraft støtter en langsiktig, forutsigbar og ambisiøs klimapolitikk. Statkraft deler utvalgets syn om at vi allerede i dag må begynne å planlegge for hvordan vi skal nå målene for 2050. Utvalgets tilnærming om at vi i 2050 må ha kuttet så godt som alle utslipp og at spørsmålet dermed ikke er hvem som skal kutte først, men hva som skal være igjen i 2050, er et godt utgangspunkt for langsiktig planlegging. Statkraft mener langsiktige og troverdige klimamål er viktig for at næringsliv og husholdninger skal kunne ta gode beslutninger på veien mot 2050. For at klimamålene skal være troverdige er det viktig de følges opp av virkemidler som gjør det mulig å nå målene. Statkraft deler utvalgets syn om at det vil være behov for et bredt spekter av virkemidler for å nå 2050-målet og deler også utvalgets syn om at karbonpris bør være et hovedvirkemiddel. Utvalget er tydelige på at omstillingen må skje innenfor rammene av miljømessig-, sosial- og økonomisk bærekraft. Karbonprising er et virkemiddel som bidrar til lav ressursbruk ved at det både gjør det relative bytteforholdet mellom fossil og fornybar bedre og gjennom økte kostnader bidrar til mindre bruk av varer og tjenester som fører til utslipp. I tillegg gir det inntekter som kan brukes til omfordeling og kompensasjon av de som taper på omstillingen. Lange ledetider i kraftsystemet Det tar tid å omstille et energisystem og det krever koordinering for å sikre at tilgangen til energi, effekt og nett utvikles i takt med samfunnets behov. For Norge handler dette om å ha tilstrekkelig tilgang til fornybar kapasitet og energi til å møte fremtidig etterspørsel fra sektorer som i dag bruker fossil energi. Samtidig er det ønskelig at samfunnet kan møte kraftetterspørsel drevet av andre hensyn, som for eksempel industriutvikling. Fremtidsmarkeder for kraft og lange kraftavtaler har en viktig rolle for å koordinere tilbud og etterspørsel på lang sikt. Ledetiden for ny kraftproduksjon og nett er lang. De energipolitiske valgene vi tar i dag legger derfor rammene for det klimapolitiske handlingsrommet tiår frem i tid. Kostnadene ved kraftutbygging, både den økonomiske, miljømessige og den sosiale bæres i dag, mens gevinsten kommer først frem i tid. Langsiktig tenkning og planlegging er derfor viktig for å sikre at vi tar de beslutningene i dag som gir oss den samfunnsutviklingen vi ønsker utover 2030- og 2040-tallet. Dersom aktører bare investerer på bakgrunn av eksisterende klimapolitikk vil det føre til underinvestering. Aktører må derfor også ta hensyn til fremtidig styrking av klimapolitikken. Tydelige signaler om hvordan denne politikken vil utformes vil bidra til at investeringene som fattes blir mest mulig riktig, noe som vil gi en mindre kostbar omstilling. Det er viktig at myndigheter i konsesjonsprosesser, ved utarbeidelse av støttesystemer og utbygging av nett planlegger på en måte som er konsistent med klimamålene som er satt for norsk økonomi. Statkraft laget i 2023 et scenario som ser på mulige veier for den norske energiomstillingen frem mot 2050. Vi finner at selv med stor grad av energieffektivisering, vil kraftetterspørselen i Norge øke. Dette vil derfor kreve at det legges til rette for utbygging av mer fornybar energi i dag. Et viktig område som i liten grad blir belyst av utvalget er hvilke beslutninger som må tas i dag, og de kommende årene, for at Norge skal ha et energisystem som er i stand til å levere den fornybare energien som er nødvendig for at Norge skal kunne nå sine 2050 mål. Dette innebærer både kraft til elektrifisering, nett, og utvikling av verdikjeder for andre energibærere som bærekraftig bioenergi og hydrogen. Utviklingen i landene rundt oss vil påvirke den norske energiomstillingen Utviklingen i landene rundt oss får stor betydning for den norske energiomstillingen. Landene i Europa har betydelige planer for utbygging av ny fornybar energi i årene fremover. Vi ser at omstillingen går raskt og at det i 2023 globalt ble installert nesten 510 GW med ny fornybarkapasitet. Utbygging av fornybar energi bidrar til lavere kraftpris og at Europa blir mindre avhengig av import av fossil energi. For Norge har utviklingen i Sverige særlig betydning på grunn av mellomlandsforbindelsene, som tilsvarer omtrent halvparten av all kraftutvekslingskapasitet Norge har med nabolandene. I Sverige er det planlagt både kraftig økning i fornybar kraftproduksjonskapasitet og betydelig nytt kraftforbruk, blant annet knyttet til produksjon av grønt stål. NVE har pekt på at Norge i årene fremover vil få en strammere effektbalanse og at utviklingen i landene rundt oss kan gjøre det mer krevende enn i dag å importere i de timene effektbalansen er strammest. For Norge vil videreutvikling av vannkraftverk gjennom effektoppgraderinger være viktig for å sikre fleksibilitet og lagring i et kraftsystem med økt forbruk. Når man diskuterer norsk klimaomstilling og kraftsystem, gjøres det for ofte i en nasjonal kontekst. Det vil fremover være viktig at man også ser på landene rundt oss i vurderingen av den norske klima- og energiomstillingen. Del A: Utgangspunktet for omstillingen.  Langsiktige klimamål Utvalget er tydelige på behovet for langsiktige klimamål. Statkraft deler dette synet. Langsiktige mål bidrar med signal til næringsliv og forbrukere som i årene fremover skal fatte en rekke beslutninger som er avgjørende for om Norge kan nå klimamål. Det er viktig at målene oppfattes som reelle av beslutningstakere. Til tross for at Stortinget gjennom klimaforliket vedtok at deler av 2020-målene skulle nås gjennom innlands utslippskutt var Norges rapporterte utslipp til FN for 2020 på 49,3 millioner tonn CO2-ekvivalenter. Dette er 1,3 millioner tonn høyere enn den nasjonale ambisjonen. Frem mot 2030 har regjeringen et nasjonalt omstillingsmål om å redusere utslipp med minst 55%. Analyser gjort i forbindelse med vårt Lavutslippsscenario 2023 viser at målet som følge av lange ledetider for en rekke av tiltakene kommer til å bli svært krevende å nå. Det samme viser regjeringens egne framskrivninger i grønn bok. Dersom det jevnlig settes mål som ikke nås er dette noe som vil bli internalisert i beslutningsprosesser. Det har derfor noe å si om målene er ment som bindende mål som skal nås gjennom innlands utslippskutt eller om det er retningsgivende ambisjoner. Utvalget anbefaler at Norge setter et klart innlands mål for utslippskutt innen 2050. Norge har som utvalget drøfter et samarbeid med EU om felles oppfyllelse av målene for 2030 meldt inn under Parisavtalen. Et nasjonalt mål for 2050 vil særlig få konsekvenser for utslipp som er en del av kvotepliktig sektor. Alle signaler fra EU tilsier at kvotemarkedet også etter 2030 vil spille en viktig rolle. Det er mange mulige veier videre for kvotemarkedet. For eksempel å legge nye sektorer til dagens kvotemarked og å inkludere negative utslipp i kvotemarkedet. Logikken i kvotemarkedet er at de rimeligste utslippskuttene skal gjennomføres først. I 2050 vil denne logikken trolig være at de utslippene som er mest krevende å kutte, men som har størst nytte for samfunnet skal gjenstå. Ved å se dette på et europeisk nivå er det mulig å få en mer effektiv omstilling. Utvalget argumenterer for at et nasjonalt mål vil gjøre klimapolitikken tydeligere både for beslutningstakere, næringsliv og offentligheten. Dersom et nasjonalt mål skal supplere samarbeid med EU på en måte som gir større klarhet om retningen for norsk klimapolitikk må det følges opp med virkemidler som gjør målet troverdig. Dersom Norge opererer med to ulike mål – ett internasjonalt bindende mål i samarbeid med EU og ett nasjonalt politisk mål – er det viktig at det ikke skapes forvirring rundt hva som er det faktisk bindende målet. Om utslipp i Norge i 2050. Når det gjelder Norges utslipp i 2050 ønsker vi å knytte en kommentar til bruken av fluorholdige gasser. Utvalget har i sin analyse av norske utslipp i 2050 lagt til grunn EUs langsiktige bane for utslipp av fluorholdige gasse. I kraftsektoren brukes den svært potente klimagassen SF6 til isolasjon av høyspentinstallasjoner. Den teknologiske utviklingen rundt alternativer til SF6 skjer raskt og det vil komme løsninger som gjør at norske fluorholdige utslipp kan reduseres i takt med EUs bane. Det forventes at det vil være utslipp fra eksisterende anlegg med restlevetid også etter 2050. Negative utslipp vil ha betydning for hvor stort karbonbudsjettet er i 2050. Hvor store negative utslipp det er teknisk og økonomisk mulig å ha vil avhenge av en rekke faktorer. Karbonfangst og lagring med CCS på industriprosesser hvor biomasse inngår, direkte fangst fra luft, og CCS på avfallsforbrenning hvor deler av avfallet er biomasse, er mulige industrielle kilder til negative utslipp i Norge. Binding av CO2 i skog og annen areal kan også gi negative utslipp, men av en mindre permanent karakter. Det er usikkerhet knyttet til hvor stort potensialet for negative utslipp vil være og som hovedregel bør Norge planlegge for at negative utslipp blir en svært begrenset ressurs. Men det bør tas hensyn til at det for enkelte utslipp som er svært krevende å kutte, men hvor samfunnsverdien av aktiviteten som fører til utslippet er høy, kan være senarioer hvor det er mulig å i en periode kompensere med negative utslipp. Statkraft jobber med CCS på vårt avfallsforbrenningsanlegg i Trondheim, noe som vil gi negative utslipp. Vi deler Miljødirektoratets syn på at CCS på avfallsforbrenningsanlegg i Norge kan fjerne rundt 0,5 millioner tonn CO2 årlig fra atmosfæren. Avfallsforbrenningsanlegg er avhengig av insentiver for å fange og lagre både fossil og biogen CO2 for å realisere CCS, og disse må implementeres tidlig. Når det gjelder insentiver til CCS og karbonfjerning er det viktig å se hele verdikjeden, ikke bare selve fangstanlegget. Selve fangsten på punktutslippet er kun ca 50% av totalkostnadene. Andre betydelige kostander er transport og lager og i alle fall i en periode vil det være behov for risikoavlastende tiltak fra myndighetene. Utvalget peker på at rundt 25 prosent av utslippskuttene i Norge frem mot 2050 vil gjennomføres med CCS. Her vil vi påpeke at CCS kun fanger opp mot 90 av utslippene. Det er viktig at det tas hensyn til at det ved bruk av CCS er noen restutslipp som må kompenseres f.eks. gjennom negative utslipp. Utvalget peker også på at rundt 25 prosent av norske utslipp skal kuttes gjennom bruk av biomasse. Biomasse vil være viktig i en rekke sektorer som er krevende å elektrifisere og avkarbonisere. Det er viktig at dette baserer seg på bærekraftig biomasse. Når det planlegges for bruk av biomasse bør det tas hensyn til at tilgangen til bærekraftig biomasse globalt er begrenset. Del B Utvalget peker på at det er stor usikkerhet knyttet til fremtiden. Dette gjelder både global klimapolitikk, teknologi og ikke minst geopolitisk utvikling. På den annen side er det også viktig å fremheve utviklingstrekk det er forholdsvis stor sikkerhet rundt. Helt sentralt for klimapolitikk er at kostnaden på fornybare teknologier som sol, vind og batterier har falt mellom 70 og 90 prosent de siste ti årene. Dette har stor betydning for tilgangen til ny kraft og muligheten for rask elektrifisering, som for eksempel rask utrulling av elbiler. Det er i dag forholdsvis stor sikkerhet rundt at elbiler raskt vil ta markedsandeler globalt og at fremtidens kraftmiks globalt vil ha en stor andel sol, vind og batterier. Dette gjelder også landene rundt Norge, noe som vil ha betydning for det norske kraftsystemet. Det vil være viktig at norsk energi, klima og industripolitikk tar utgangspunkt i disse fundemantaltrekkene. På andre områder er usikkerheten større. I sektorer som er krevende å elektrifisere som industri, luftfart og tungtransport vil det ha stor betydning hvilke teknologier som viser seg å være kostnadseffektive og i stand til å raskt skalere opp til industriell skala. I enkelte sektorer er det en rekke ulike teknologier som konkurrerer om å være beste løsning for utslippskutt, mens det i andre sektorer er en enkelt teknologi som allerede i dag peker seg ut. I tillegg vil det i mange sektorer være et spørsmål om det er mulig å substituere forbruket vekk dersom det er krevende å kutte utslipp. I energisystemet taler dette for en tilnærming som gjør det mulig å møte en rekke ulike baner for fremtidig forbruk og kraftbehov. Kraftbehovet til utslippskutt kan både bli mindre og større enn det vi ser for oss i dag avhengig av teknologisk, økonomisk og sosial utvikling. En sosialt bærekraftig omstilling. Statkraft deler utvalgets syn på at en rask og dyptgripende omstilling som den Norge skal gjennom i årene fremover må være sosialt bærekraftig. Det er mange ulike svar på hva som er en rettferdig omstilling. Som samfunn har vi begrensede ressurser og en kostnadseffektiv omstilling vil gi større ressurser tilgjengelig til å løse andre presserende samfunnsoppgaver. F.eks. vil kraftmarkedet bidra til at man ikke skaper et kostnadskrevende energisystem, men gjennomfører omstillingen så effektivt som mulig, I kraftsektoren vil det å tilrettelegge for utbygging av vindkraft på land være den mest kostnadseffektive måten å legge til rette for ny kraftproduksjon i Norge. Gjennom generell beskatning og særskatter inkludert grunnrenteskatt, vil vindkraft på land bidra med inntekter både til lokalsamfunn og staten.  Energisystemet: Statkraft deler en rekke av utvalgets vurderinger knyttet til energiomstillingen. Norge har et godt utgangspunkt for å videreutvikle kraftsystemet. Vannkraften vil fortsatt være ryggraden i den norske kraftforsyningen, selv om vind- og solkraft er ventet å utgjøre en større andel av kraftmiksen mot 2050. Vannkraftens fleksibilitet og lagringsevne virker godt sammen med andre kraftformer. For Norges del er det særlig svært gode vindforhold som legger til rette for en kostnadseffektiv videreutvikling av det norske kraftsystemet. Effektivt kraftsystem viktig for å sikre god ressursbruk Utvalget peker på at kraft er en begrenset ressurs og at all kraftproduksjon har negative effekter. Videre skriver det at all politikk og alle beslutninger må ta utgangspunkt i at alle ressurser er knappe. Det ville vært positivt om utvalget også så hen til energiloven, hvor disse prinsippene allerede er styrende for kraftsektoren. Formålsparagrafen i energiloven slår fast at produksjon, omforming, overføring, omsetning, fordeling og bruk av energi foregår på en samfunnsmessig rasjonell måte, herunder skal det tas hensyn til allmenne og private interesser som blir berørt. Dagens system er derfor innrettet for å reflektere at kraft er en knapp ressurs som det har store kostnader for samfunnet å produsere. Kraftprisen spiller en viktig rolle i å sikre at kraften brukes effektivt. Et velfungerende kraftmarked er derfor viktig for å sikre god ressursbruk og minimere behovet for utbygging. Marginalprising sikrer at kapasiteten som bygges ut, er den som til en lavest mulig kostnad dekker samfunnets behov. Dermed unngår vi som samfunn overkapasitet, noe som ville gitt et dyrere kraftsystem og nedbygging av natur. Gjennom å sende et signal om når det er knapphet gir kraftprisen også et viktig signal om når det er størst verdi å redusere kraftforbruket. Energieffektiviseringstiltak som reduserer effekttopper, bidrar både til å redusere behovet for ny kraftproduksjon, effekt og mindre nett. Dette er særlig tiltak som bidrar til å redusere kraftforbruket på kalde dager. Fjernvarme kan også spille en viktig rolle i å redusere kraftforbruket til oppvarming og dermed redusere effekttoppene på kalde vinterdager. Konsesjonsprosessen har en viktig rolle i å sikre at kraftutbygging i minst mulig grad går utover andre verdier, som natur, urfolksrettigheter og rekreasjon. Med økt utbygging i årene fremover er det viktig at konsesjonsprosesser er kunnskapsbaserte og lykkes med å involvere alle relevante interessenter. Gode konsesjonsprosesser er sentralt i å sikre at utbyggingen av kraft skjer på en måte som tar hensyn til verdier som ikke er prissatt og negative eksterne virkninger fra kraftutbygging. Kraftutveksling er viktig for å sikre effektiv bruk av kraften. Gjennom å handle kraft på tvers av geografiske områder er det mulig å utnytte forskjeller i værforhold, produksjonsteknologi og etterspørselstopper. Det gjør det også mulig å utnytte fleksibilitet både på forbrukssiden og etterspørselssiden over et større område. For et vannkraftdominert system som det norske blir det mulig å eksportere overskuddet i våte år og mulighet for import i tørre år. Det bidrar også til en lavere samlet systemkostand og en mer effektiv energiomstilling. Utvalgets syn på lavenergisamfunn og høyenergisamfunn Statkraft deler utvalgets syn på at energi er en knapp ressurs som må brukes effektiv. Utvalget setter i sin drøftelse opp en motsetning mellom et høyenergisamfunn som produserer og forbruker mye kraft og et lavenergisamfunn som tar utgangspunkt i at all kraft er en knapp ressurs. Vi tror dette er en uhensiktsmessig motsetning. Gjennom energiloven opererer kraftsektoren i stor grad allerede etter de prinsippene utvalget legger til grunn for et lavenergisamfunn. Hvor mye kraft det etterspørres og produseres er heller ikke to uavhengige variable, men henger tett sammen. Dersom kraftutviklere lykkes med å lage prosjekter som lar seg gjennomføre med lite sosial motstand, med begrenset inngrep i naturen og til en lavere kostnad enn forventet oppnådd kraftpris vil tilbudet av kraft bli større. Teknologiutvikling vil også ha betydning for hvor mye kraft det er realistisk å bygge ut. Dersom kostandene på havvind faller frem mot 2050 vil det kunne bidra med betydelige mengder kraft inn i det nordiske kraftsystemet. På etterspørselssiden vil betalingsvilligheten til forbrukere og næringsliv være avgjørende. Med høy betalingsvillighet vil det være mer lønnsomt å bygge ut dyrere kraftformer og dermed også større tilbud. Som vist overfor vil det være lite hensiktsmessig å bygge norsk klima- og energipolitikk på en bestemt bane for produksjon og forbruk, og markedet kan bidra til å koordinere tilbud og etterspørsel og sikre at det ikke bygges mer kraft enn det samfunnet har behov for. Norge har et høyt kraftforbruk per innbygger, men dette skyldes i stor grad tilgang på gode ressurser som har gitt en lavere kraftpris enn landene rundt oss. Utnyttelsen av disse ressursene har lagt til rette for etablering av kraftkrevende industri. Norge har vært et foregangsland når det gjelder å tilrettelegge for effektiv bruk av kraftressursene og dette var en av driverne for deregulering av kraftmarkedet hvor knapphet, herunder nettkapasitet, reflekteres gjennom priser. En tilgrensende problemstilling kan være koordineringsutfordringen som oppstår når fremtidig etterspørsel er avhengig av nytt tilbud og fremtidig tilbud er avhengig av ny etterspørsel. Det finnes flere mekanismer for å løse en slik koordineringsutfordring. Blant annet selges en del av kraften som produseres i Norge på lange kraftkontrakter. Slike kontrakter kan inngås mellom utbyggere og både ny- og eksisterende industri. Det er også et fremtidsmarked for finansiell krafthandel med standardiserte produkter som går 10 år frem i tid (per nå frem til 2034). Det norske kraftsystemet er også knyttet sammen med landene rundt oss og i perioder med svakere kraftbalanse kan vi importere fra naboland. Så lenge det er forutsigbare rammevilkår både når det gjelder skattlegging og tilgang til areal vil det være mulig for produsenter å møte økende etterspørsel med nytt tilbud. Dersom det viser seg sosialt, miljømessig og økonomisk mulig å bygge ut større mengder ny kapasitet i Norge vil vi få et system med både større tilbud og etterspørsel, men om det ikke er mulig vil tilbudssøkningen bli mindre. Graden av knapphet frem i tid vil reflekteres i fremtidsprisene og dermed sende et signal til alle markedsaktører. Vi er også usikre på om det er hensiktsmessig å bare se på kraftforbruket i Norge for seg selv i en vurdering av om kraftforbruket er høyere eller lavere enn nødvendig. Europa og resten av verden skal gjennom en betydelig omlegging av sine energisystemer. Det innebærer at energisystemet blir mer materialintensivt. Energiomstillingen kan også føre til at verdikjeder flyttes, f.eks. ved at industri som i dag er lokalisert i områder med god tilgang på fossil energi, som kull, vil ønske å relokalisere til områder med gode fornybarresurser. I Nord-Sverige ser vi at en rekke aktører ønsker å etablere kraftkrevende industri, for eksempel produksjon av grønt stål. Dersom kraftforbruket i Norge øker basert på tilgang til komparativt gode fornybare ressurser for å produsere varer som alternativt ville blitt produsert med større ressursbruk andre steder kan det samlet sett gi en mer bærekraftig omstilling globalt. Utvalget skriver at «prognoser som viser stor økning i kraftforbruket er ofte basert på en forutsetning om at kraften vil være billig». Vi er usikre på hva utvalget baserer dette utsagnet på. En rekke av rapportene utvalget referer til har priser som ligger over snittprisen for kraft de siste 10 årene. Generelt er det heller ikke i hvilken grad kraft er «billig» eller «dyr» som er avgjørende. For eksempel vil det for som er viktig for etablering av ny industri være helheten i rammevilkår og markedsforhold, inkludert den relative kraftprisen sammenlignet med andre land. Utvalgets syn på hydrogen og ammoniakk I en rekke sektorer hvor det er vanskelig å fjerne utslipp vil hydrogen og hydrogenderivater som ammoniakk være viktige løsninger. Det er kraftkrevende å produsere hydrogen og Statkraft deler utvalgets syn på at hydrogen og derivater av hydrogen må brukes effektivt. Samtidig vil det i en rekke sektorer være umulig å nå null uten bruk av hydrogen eller hydrogenderivater. Alternativt vil det være behov for bærekraftig biomasse som er en svært begrenset ressurs. Prismekanismen vil spille en sentral rolle i å sikre at hydrogen og hydrogenderivater brukes der behovet er størst. Kraft er en sentral innsatsfaktor i produksjon av grønt hydrogen. I sektorer hvor det finnes andre, og mer effektive løsninger vil det lønne seg å velge disse løsningene. Natur og arealbruk For å nå klimamål vil være behov for mer fornybar energi og nettutbygging noe som vil medføre arealinngrep. Dette vil også være tilfelle dersom det er liten eller ingen vekst i kraftforbruket fra ny industrietablering. Det har de siste årene vært økt søkelys på konsekvensen av arealendringer både for tap av naturmangfold og klimagassutslipp. Kunming-Montreal rammeverket for naturmangfold setter mål for at verden skal verne mer natur. Det er viktig at norsk arealpolitikk er helhetlig og konsistent slik at de små naturinngrepene det vil være rom for i årene fremover er de som fører til størst verdi for samfunnet som helhet. Alt fornybarpotensial i Norge bør ikke bygges ut. Og der det skal bygges ut, er det viktig med dialog med de som berøres sterkest. Det er avgjørende for å sikre en god balanse mellom natur, klima, menneskerettigheter og næringsutvikling. Derfor er det viktig med gode, transparente, men også raske konsesjonsprosesser. Statkraft er også positive til en vurdering av hvordan naturen bedre kan reflekteres i konsesjonsprosessene. Vi er derfor positive til å utrede naturavgift for å skaffe ytterligere kunnskap og bedre forstå hvordan en slik avgift vil virke i praksis. Naturregnskap og arealnøytralitet bør vurderes for landet samlet. Om småskala kraftproduksjon. Utvalget skriver at det bør legges til rette for økt småskala kraftproduksjon i Norge. Vi gjorde i forbindelse med vårt Lavutslippsscenario 2023 en analyse av kostander og arealbruk for såkalt «nærvind» i Norge. Denne analysen er ment å belyse noen av avveiingene som oppstår ved mindre vindparker og er omfattet av usikkerhet. Analysen viser at arealbruken per produserte energienhet er omtrent 70 prosent høyere for vindpark på industritomt i forhold til en stor vindpark per energi produsert (hektar/GWh). Her er imidlertid arealet allerede på et utbygd område («grått areal») så naturpåvirkningen forventes å bli liten. I tillegg er vindturbinene lavere og dermed mindre synlige. Kostnadene per produsert kWh øker imidlertid kraftig i forhold til en stor vindpark med gode vindressurser, opp 75 prosent med våre forutsetninger. Da har vi trukket fra kostnadsbesparelser ved at adkomstvei og nettilknytning er på plass. Kostnadsøkningen skyldes dårligere vindressurser og lavere turbiner. Med våre forutsetninger gir lavere turbiner på lokalitet med gode vindressurser omtrent 50 prosent høyere kostnader enn det vi kan oppnå med flere og høyere turbiner på samme lokalitet. Selv om vindkraft på industritomt får betydelig økte kostnader relativt til en stor vindpark med gode vindressurser, vil et vindkraftanlegg på «grå arealer» imidlertid fortsatt kunne være mer konkurransedyktig enn de fleste andre teknologier, som havvind og ikke minst kjernekraft. Del C og D Klimaomstilling som en sektorovergripende problemstilling. Statkraft deler utvalgets syn om at omstillingen vil gripe inn i alle deler av samfunnet og vil kreve sektorovergripende løsninger. Det er viktig at staten og offentlige instanser er i stand til å jobbe på tvers. Vilkårsrevisjoner for vannkraftverk er et område hvor Statkraft er bekymret for at silotenkning svekker muligheten til å nå viktige samfunnsmål. Vannkraftens fleksibilitet er begrenset og vanskelig å erstatte. I verste fall kan vilkårsrevisjoner som begrenser vannkraftverks fleksibilitet føre til nye naturinngrep for å erstatte fleksibilitet som går tapt i vilkårsrevisjoner. Samarbeid med EU Statkraft støtter utvalgets anbefaling om at Norge skal fortsette sitt klimasamarbeid med EU. Vi deler utvalgets syn på at utviklingen i europeisk klimapolitikk uansett vil ha stor påvirkning på Norge og at det er gevinster ved et felles regelverk. Styringssystemer. Statkraft har ikke konkrete syn på hvordan statens styringssystem bør se ut, men for beslutningstakere i nærginsliv og husholdninger er det viktig med systemer som gir tydelige signal på om og hvordan klimamålene nås slik at det er mulig å ha et best mulig beslutninger i dag. Vi ønsker å påpeke at for vår del er det viktigste styringssignalet at klimamål følges opp med virkemidler som gjør det realistisk at målene nås.",31.01.2024,Aksjeselskap
Statsbygg,"Statsbygg stiller seg bak løftet om at Norge blir et nullutslippssamfunn innen 2050. Rapporten er et viktig signal for å kunne oppnå de løftene som er satt og sikre en omstilling i samfunnet vårt. For å nå målene som Norge har satt seg, er det viktig at alle bidrar. Derfor ønsker Statsbygg å være en aktiv bidragsyter for å nå de målsettingene som er satt og jobbe aktivt med tiltakene og virkemidlene som er foreslått. Bygg-, anleggs- og eiendomsbransjen er omtalt flere ganger, i tillegg til statlige virksomheter. Tema som energibruk, areal og natur, og sirkulær økonomi er spesielt for Statsbygg, og flere av virkemidlene som nevnes i rapporten jobber Statsbygg allerede aktivt med. Det er derimot flere faktorer som må på plass for at Statsbygg, samt andre virksomheter og bransjer, vil klare å iverksette visse tiltak og krav. Dette vil kreve arbeid på tvers av samfunnet og støtte fra politisk hold. For å lykkes med omstillingen, anbefaler Statsbygg at de anbefalte prinsippene i rapporten legges til grunn. Det inkluderer: Juridiske virkemidler som krav, påbud og forbud er sentrale for overgangen til et lavutslippssamfunn, men bør brukes på en måte som er forutsigbar for aktørene. Det kan settes rammer som påvirker offentlige beslutninger i riktige retning, for eksempel regler for vektlegging av miljø i offentlige anskaffelser. BAE-næringen ønsker å jobbe mot omstilling, og det er noen sentrale områder hvor Statsbygg tror vi kan bidra:",28.02.2024,Organisasjonsledd
Statsforvaltaren i Vestland,,28.02.2024,
Statsforvalteren i Vestfold og Telemark,"Det vises til NOU 2023: 25, Omstilling til lavutslipp — Veivalg for klimapolitikken mot 2050. Rapporten ble lagt ut på høring høsten 2023. Innspill Generelt Innledningsvis vil vi gi vår tilslutning til arbeidet i sin helhet. Innenfor klimaarbeid er behovet stort for tydelig politikk og forutsigbare veivalg, sett fra Statsforvalterens ståsted. Vi opplever at kommunene ønsker tydeligere nasjonale rammer for klimaarbeidet, for å synliggjøre både det lokale handlingsrommet og statens forventninger. Det er kommunene som er statens viktigste verktøy for lokal gjennomføring og tilpasning av nasjonal politikk. Videre finner Statsforvalteren at rapporten på en god måte peker på sammenhengene mellom utslipp av klimagasser, lagring av karbon og håndtering av klimaendringer – og hvordan naturens økosystemer er et felles verktøy for disse temaene. Nasjonal politikk må avspeile dette samspillet. Forvaltningens aktører Kommunene: Kommunene er de lokale operatørene i klima- og miljøpolitikken. Utfordringenes karakter – klimakrise og naturkrise – understreker viktigheten av sammenhengen mellom nasjonal politikk og lokal gjennomføring, som nevnt i innledningen. Mye av politikken innenfor klima ligger i internasjonale konvensjoner og forpliktelser, og det er staten som må utvikle og gjennomføre politikken nasjonalt og forankre den i kommunene. Statsforvalteren finner at utvalgets forslag om kommunenes ansvar på s. 96 er interessant å se nærmere på: «Lokalt selvstyre er forankret i Grunnlovens paragraf 49 og lokal forankring av beslutninger er viktige prinsipper i norsk forvaltning. Utvalget mener det er viktig at dette legges til grunn for arbeidet med løsninger. På samme måte må det også ligge en erkjennelse om at kommunene har ansvar for å bidra til måloppnåelse for klima og natur på nasjonalt nivå. Kommunene har et ansvar for å ivareta konkrete rettigheter og plikter besluttet av nasjonale myndigheter på andre områder, som skole og primærhelsetjeneste. På samme vis kan nasjonale myndigheter vedta tilsvarende plikter på klima- og naturområdet.» Statsforvalterne: Statsforvalterne er naturlige regionale aktør for veiledning, opplæring og oppfølging av kommunene innenfor nasjonal politikk, og står i en direkte styringslinje fra Regjering og Storting. Embetene har allerede i dag en integrert oppfølging av de statlig bestemte hensynene og oppgavene på beredskap, natur og areal. Vi deler synet på Statsforvalterens rolle slik den er beskrevet på s. 231 i rapporten: «Statsforvalterens rolle bør videreutvikles når det gjelder samordning og veiledning av kommunene i arbeidet med samfunns- og arealplaner. Kommunene utvikler sine egne samfunns- og arealplaner i dag. Utvalget mener kommunene bør beholde denne rollen, men at statsforvalteren i større grad kan samordne ulike planer og prioriteringer for blant annet areal, transport og næringsliv innenfor hver region. Statsforvalteren kan også ha en viktig funksjon knyttet til veiledning og som ressurssenter. Bruk av innsigelse til kommunale planer som i liten grad hensyntar klimamål må benyttes der det er nødvendig. Slike endringer kan forankres i en oppdatert plan- og bygningslov og ny statlig instruks til statsforvalteren om bruk av innsigelser.» Bærekraftsmål Vi savner en tydeligere henvisning til og innarbeiding av FNs bærekraftsmål gjennom hele rapporten. Bærekraftsmålene skal nås innen 2030 og alle forvaltningsnivåer er ansvarlige for gjennomføringen. Synliggjøring av målene i skriftlige dokumenter er et enkelt første skritt, både visuelt og innholdsmessig. Det neste skrittet er å vurdere om forslag/tiltak fremmer alle de tre bærekraftsdimensjonene, eller om det oppstår målkonflikter. Dersom det er målkonflikter, ligger bærekraftsverdien i å redusere konflikter og fremme flere mål på én gang. Statsforvalteren har i oppdrag å «følge opp» bærekraftsmålene innenfor våre fagområder. Klima er ett av disse områdene. Det ville være til stor hjelp om overordnede styringsdokumenter og kunnskapsgrunnlag fra departementene viser vei. Landbruk Innspill til kapittel 6 – Arealer og natur: Utvalget anbefaler innføring av generell meldeplikt for all avvirkning i «biologisk gammel skog», uten å definere «biologisk gammel». Hogstmoden skog kan være mellom 50 og 120 år, avhengig av bonitet. Skog som er skjøttet med tanke på tømmerproduksjon vil på mange voksesteder ha høy alder når den når hogstklasse fem og per definisjon er hogstmoden. Å innføre generell meldeplikt for «biologisk gammel skog» kan komme i konflikt med det som er ordinær, bærekraftig skogsdrift. Innføring av meldeplikt etter skogbruksloven § 11 et virkemiddel som kan tas i bruk overfor skogeier «når det er nødvendig for å holde kontroll med at loven blir fulgt». Vi mener det kan være hensiktsmessig å innføre meldeplikt for hogst på arealer som er lagt ut til annet formål enn LNF i kommuneplan eller reguleringsplan. Dette for å sikre at skog som er verdifull enten biologisk eller med tanke på skogproduksjon, ikke avvirkes uten at det foreligger konkrete, vedtatte planer for gjennomføring av dette andre formålet. Det vil si at en skal unngå hogst for å legge til rette for prosjekter som ikke blir gjennomført. Utvalget anbefaler at kartlegging av økosystemer og økosystemers tilstand intensiveres, herunder systematisk rapportering av lokalisering av utført hogst. Vi er positive til et krav om kartfesting av hogster, særlig med tanke på oppfølging av skogarealene med nødvendige foryngelses- og skjøtselstiltak. Rapporten Klimatiltak i Norge mot 2023 (M-2539:2023) slo fast at økning i ungskogpleie utover dagens nivå vil føre til betydelig opptak av karbon. Kartfesting av hogstflater vil gi forvaltningen et verktøy for å følge opp ungskogpleie systematisk. Innspill til kapittel 7 – Matsystemet: Utvalget anbefaler å basere de politiske målene i hele matsystemet på at Norge skal bli et lavutslippssamfunn. Dermed blir målene om matsikkerhet og beredskap, landbruk over hele landet, økt verdiskaping og bærekraftig landbruk underordnet nedskalering av produksjon av mat med høy utslipp av klimagasser. Utslipp per produsert enhet (kg kjøtt eller liter melk) har gått ned over mange år, og har potensial til å reduseres ytterlige. Dette tar tid, og utslippet fra produksjon av animalske proteiner skal alltid være mye høyere en utslipp fra produksjon av plantebaserte proteiner. Likevel egner en stor del av Telemark fylket, og Norge generelt, seg bare til produksjon av gras, og dermed til storfe- og sauehold. Utnyttelse av disse arealene er avgjørende for å bidra til de landbrukspolitiske mål. Konsekvensene av å nedskalere produksjon av rødt kjøtt er stor for Telemark, da fylket har relativ mye spesialisert kjøttproduksjon, og relativ få melkekyr. Allerede i dag er Telemark en av fylkene med lavest antall beitedyr per daa. Globale klimaendringer betyr at det blir mer og mer vanskelig å produsere mat i store deler av verden (pga. mer ekstremvær og mangel på vann). Norge har forutsetninger til å kunne produsere mer mat i framtida, og kan dermed bidra til å produsere mat til en økende verdensbefolkning. Dette er et perspektiv som vi savner i utvalgets anbefalinger. Annet Utvalget drøfter muligheten for «å endre kommuneloven slik at det blir lovpålagt å utarbeide og vedtak klimamål med en tilhørende plan med tiltak for å kutte utslipp og øke opptak i tråd med målet, og et klimabudsjett som gjelder utslipp innenfor kommunens geografiske område» (s230). I et slikt tilfelle er det viktig å sørge for at det nye lovkravet utformes slik at man unngår at kommunene må gjennomføre tiltak der kostnadene varierer betydelig mellom kommunene. Dette vil være uheldig på flere måter. Det vil ikke være en kostnadseffektiv måte å redusere klimautslipp på. Det vil også kunne oppleves urimelig for kommunene, og dermed svekke legitimiteten til lovkravet. Med hilsen fungerende statsforvalter i Vestfold og Telemark Fred-Ivar Syrstad Dokumentet er elektronisk godkjent",30.01.2024,Organisasjonsledd
Stavanger kommune,"Stavanger kommune vil berømme utvalget for en pedagogisk og gjennomarbeidet utredning, og gir sin tilslutning til hovedkonklusjonene i NOU 2023:25. Stavanger kommune mener utredningen er egnet til å danne grunnlag for en nasjonal politikk som bedre støtter opp om de norske klimamålene. Gitt den høye kvaliteten på utvalgets arbeid, savner vi en mer konkret omtale av kommunenes rolle. Stavanger ønsker en helhetlig og konsekvent klimapolitikk med sektorovergripende økonomiske ordninger som gir forutsigbare vilkår for omstilling i regionen. Stavanger kommune ønsker insentiver for utslippsreduserende tiltak innen eksisterende drift i olje- og gassvirksomhet. Gassturbiner står for 80% av næringens utslipp og 20% av Norges samlede utslipp. Effektivisering av eksisterende gassturbiner vil derfor ha betydelig effekt på Norges samlede klimagassutslipp. Kommuner som går foran og setter seg mål om store og forpliktende utslippskutt, trenger støtte fra staten i form av et utvidet virkemiddelapparat og langsiktige insentivordninger. Skal vi lykkes med å stanse klimaendringene, må byene gå foran. Stavanger, Trondheim og Oslo er de tre norske byene i programmet med Mission Cities der 112 europeiske byer har mål om å bli klimanøytrale innen 2030. Stavanger kommune mener det er viktig at staten legger til rette for at vi lykkes. Staten må bidra med både økonomiske ressurser og kompetanse. Utvalget viser flere eksempler på at sektorvis forvaltning av ressursgrunnlaget drar oss i ulike retninger. Dette gjør klimaarbeidet mindre effektivt, og i verste fall feilslått. Vi ber om at staten framover støtter opp om kommunenes klimaarbeid ved å harmonisere sektorlovene med nasjonale klima-, natur- og energimål. Kravene i naturavtalen må innarbeides i lovverket, og gjelde for statens prioriteringer, så vel som for kommunene. Sektorlover som kan ha betydning for omstillingen til lavutslippssamfunnet må gjennomgå «klimavask». Særlig etterlyser vi en gjennomgang av virkemiddelapparatet i plan- og bygningsloven, og ber departementet om å iverksette endringer slik at kommunene får bedre redskap for å gjennomføre utslippskutt i tråd med UFF-prinsippet (Unngå, Flytte, Forbedre). Bevaring av karbonlagrene i naturen er avgjørende for å nå klimamålene. Kommunen har gjennom rollen som planmyndighet ansvar for å begrense tap av natur og bidra til bevaring av naturens karbonlagre. UFF-prinsippet blir sentralt i «planvask» ved rullering av kommuneplanens arealdel, og ved oppdatering av reguleringsplaner. Stavanger kommune ber om at departementet oppretter en ordning for juridisk bistand til kommunene ved slik «planvask». Det må i større grad legges til rette for kompetanseutvikling for en arbeidsstyrke innen grønne og bærekraftige næringer. Utdanningssektoren – særlig universitetene – har en nøkkelrolle som leverandører av kritisk kompetanse. Universitetenes rammevilkår må styrkes, og det må legges til rette for å rekruttere dyktige studenter, både fra Norge og fra andre land. Utvalget viser til byvekstavtalene og anbefaler utprøving av avtaler med ulike typer kommuner for å nå Norges klimamål. Stavanger kommune mener staten bør forsterke samarbeidet med kommunene og regionene, for å realisere grønn verdiskaping og omstilling i hele landet. I tillegg til avtaler bør det vurderes om enklere belønningssystem kan innføres slik at kommunene kan få belønningsmidler for reduserte utslipp og ivaretakelse og restaurering av natur. Stavanger kommune har en rekke hurtigbåter som trafikkerer mellom øyene i vår kommune og region på oppdrag for Rogaland fylkeskommune. Erfaringene av at vår region fikk verdens første elektriske hurtigbåt høsten 2022 er at ny teknologi kan medføre noen utfordringer i starten. Det er dermed viktig at staten stiller opp med god støtte til investeringer i og utvikling av nullutslippshurtigbåter og ladeinfrastruktur slik at innbyggerne på våre øyer får et like godt tilbud også i framtiden. Som energihovedstaden i Norge støtter ikke Stavanger kommune utvalgets anbefaling av stopp i letevirksomhet uten direkte tilknytning til eksisterende infrastruktur. Stavanger kommune støtter at det fortsettes å lete i allerede åpne områder på sokkelen for å sikre at Norge fortsatt kan være en stabil og pålitelig leverandør av energi til Europa. Det vil fortsatt være behov for olje og gass i energimiksen i 2050 og innenfor Parisavtalens rammer. Norge har gode forutsetninger for å fremskaffe dette med lavest mulig utslipp. Stavanger kommune vil støtte at det lages en plan for å utvikle de nye næringene innen fornybare energibærere og -former, som havvind og hydrogen.",12.02.2024,Kommune
Steinar Eikemo,,08.02.2024,
Stig Eidesmo,"1. Norsk skog må regnes med i CO2-regnskapet, slik som i EU.Norske skoger tar opp 47 prosent av det samlede karbonutslippet, ifølge SSB.Norske skoger hadde et opptak av CO2-ekvivalenter på 23,3 millioner tonn i 2019, viser tall fra Miljødirektoratet. Til sammenligning ble det i 2020 i alt sluppet ut 49,3 millioner tonn CO2-ekvivalentar i Norge, viser statistikken «Utslipp til luft». De siste 30 årene har karbonlagring i skog økt med 43 prosent i Norge. Inkludert norskekystens tareskog er vi da allerede klimanøytrale i forhold til 2050-målet. Klimautvalget skriver: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.»Begrunnelsen for å ikke inkludere skogen har altså med ambisjonsnivået å gjøre.Det mener vi er et merkelig argument, særlig når man tar med at utslippskutt blir dyrere jo renere energimiksen i landet er.Prisen for å ha et høyt ambisjonsnivå er altså veldig høy.Og merk altså at hvis Norge hadde gjort som EU og tatt med skogen i CO2-regnskapet, hadde vi allerede vært klimanøytrale i forhold til 2050-målet, dvs. at vi allerede ER et lavutslippssamfunn pr. i dag. 2. Det blir feil å peke på Norges manglende utslippskutt etter 1990 i forhold til land som på det tidspunktet hadde mye kullkraft i energimiksen sin, og som fortsatt har det. Norge har verdens nest reneste energimiks etter Island. 3. To mye benyttede uttrykk i politikken er «kost-nytte» og «samfunnsøkonomisk forsvarlig.»Dagens satsing på og prioritering av klimatiltak, kommer ikke inn under noen av disse begrepene, som er helt fraværende i klimasaken.Det finnes ikke gode grunner for å bruke de summene vi pr. dags dato bruker for å redusere små utslipp til null. Utslippskutt må foretas der det monner mest og man får mye for pengene, noe som henger bedre sammen med disse begrepene. 4. Manglende økonomiske og samfunnsmessige konsekvensanalyser.Utvalget kommer med mange forslag for å oppfylle klimamålene i perioden frem mot 2050.Disse forslagene ville ført til store endringer i samfunnet vårt, med svekket økonomi og merkbart lavere levestandard. Men til tross for det, kommer ikke utvalget med noen økonomiske eller samfunnsmessige konsekvensanalyser av tiltakene, med henvisning til at det ikke er deres mandat.Dette burde ha vært med i rapporten, fordi anbefalingene til utvalget får så drastiske konsekvenser. 5. En av anbefalingene som blir presentert i rapporten er å fase ut petroleumsvirksomheten i Norge med mål om å «ligne mer på vestlige økonomier uten olje- og gassresurser».Dette vil få en dramatisk effekt på økonomien. Ja, rapporten mangler fullstendig økonomiske og samfunnsmessige konsekvensanalyser, og utvalget bare viser til at det ikke er deres mandat. Det å peke på en rekke tiltak som får store konsekvenser, og samtidig utelate konsekvensanalyser, holder ikke. Her er iveren etter å bli et lavutslippssamfunn tydelig, koste hva det koste vil, bokstavelig talt. I tillegg sikrer petroleumsvirksomheten vår EU renere energi enn hva de ellers ville ha hatt. Vi erstatter brunt kull med renere norsk gass. Vi er faktisk EUs største leverandør av utslippskutt.Om norsk gass skulle blitt erstattet av kull, ville EUs utslipp ha økt med 330 millioner tonn CO2 pr. år, som er 12% av EUs utslipp, med en kvoteverdi på godt over 300 milliarder kroner, uten å ta oss betalt. Vi er et stabilt demokrati. I tillegg til å bidra til utslippskutt, er vi også en trygg gassleverandør for EU.Reduserer vi letevirksomheten vår, så reduserer vi også muligheten for eksport.Norge har i tillegg en av verdens reneste petroleumsvirksomheter med minimalt med fakling, som, hvis den hadde forsvunnet, hadde blitt erstattet med mindre rene virksomheter. Og vi må huske på at petroleumsvirksomheten er motoren i den norske økonomien. Den sysselsetter mange, og sørger for enorme inntekter til statskassen, som vi rett og slett ikke har en erstatning for. Dette vil få enorme konsekvenser for samfunnet, men det blir det altså sett helt bort fra. Det er bekymringsfullt. Det er økonomisk ikke tilrådelig å legge opp til å avvikle petroleumsvirksomheten vår, som Klimautvalget går inn for. Og etterspørselen etter olje og gass er ikke redusert på verdensbasis, og ligger heller ikke an til å bli det i uoverskuelig fremtid. Av all energibruk i verden, utgjør fossil energi 80 %. Det Internasjonale Energibyrået (IEA) sier at til tross for ambisiøse mål om utslippskutt, vil verdens oljeetterspørsel frem mot 2040 øke med 12 %, og at verden vil trenge 70 millioner fat olje pr. dag i 2040. Vi må også huske på at olje er mye mer enn bare til energi. Det blir brukt til asfalt, plast, til produksjon av byggematerialer, klær osv.Og hva skal vi da erstatte verdens reneste olje med?Å foreslå å fase ut olje- og petroleumsvirksomheten, som Klimautvalget gjør, er uklokt og inkonsekvent. Virksomheten bør i stedet utvikles. 6. Det er også viktig å se Norge i en global sammenheng. Norges samlede utslipp er 50 millioner tonn CO2 pr. år. Det er forsvinnende lite, spesielt sammenlignet med Kina, som nå har passert Norge i utslipp pr. person med Kinas 8 mot Norges 7,5 tonn CO2 pr. innbygger pr. år. Til saman blir det hele 10 milliarder tonn CO2 pr. år, og Kina skal slippe ut enda mer i årene som kommer, i henhold til Parisavtalen, der de har meldt inn at dei skal øke sine utslipp med 450 % frem til 2030. Allerede per i dag står Kina alene for 30% av verdens beregnede utslipp (FN). Uansett hva vi gjør her i landet, vil det få null effekt globalt, noe som gjør at de dyre tiltakene ikke kan forsvares. Klimakutt i allerede rene Norge, er veldig dyrt, for jo renere miksen er, jo dyrere blir kuttene. 7. Elektrifisering er både dyrt og unødvendig, og ren symbolpolitikk.Energi som vi trenger til andre ting blir sløst vekk til å elektrifisere bil- og båttrafikk, samt sokkelen. Et konkret eksempel er elektrifiseringa av gassanlegget på Melkøya, som vil støvsuge Finnmark for kraft og føre til at ny industri får nei av Statnett til å etablere seg. Et annet eksempel er elektrifiseringa av Johan Sverdrup-feltet, som bidrar til kraftmangel på Sør-Vestlandet, og nye virksomheter r får nei til å etablere seg også her. Gassen som vi selv kunne brukt til å drive plattformene med, blir i stedet eksportert og brent i andre land. Det ser fint ut i klimaregnskapet, men det er bare på papiret. Moder Jord bryr seg ikke om hvor gassen blir brent. Og verdifull strøm som vi har bruk for på land, blir i stedet sendt ut til plattformene. Rent beredskapsmessig blir også samfunnet mer sårbart når alt er avhengig av elektrisitet.DSB sin nye anbefaling er å klare seg inntil 7 dager uten strøm. Med hus som ikke har andre energikilder enn elektrisitet, blir det f.eks. vanskelig å sikre oppvarming. Og elektriske biler går jo også tom for strøm. Uten mulighet for lading blir de da stående. Elektrifisering av brøyting og annet vil kreve store investeringer i materiell og ladeinfrastruktur.Penger som f.eks. kunne blitt brukt til å vedlikeholde veinettet. Bare i Vestland er etterslepet på vedlikehold av vei på 16 milliarder. I stedet blir pengene slust inn i klimatiltak som ikke monner. 8. Vindkraft er ikke løsningen.Det er viktig å huske på at vindkraft IKKE er utslippsfritt. Det er det ingen ting som er.Finske forskere ved LUT Universitet, et ledende universitet innen forskning på klimatiltak og bærekraft, har funnet ut at 90% av CO2-innsparingen til vindturbiner på land gjennom driftsperioden, beregnet til 25 år, forsvinner bare ved utvinning og foredling av de sjeldne jordmetallene. Og da har de ikke regnet på CO2-utslipp knyttet til utbygging, drift, riving og avfallshåndtering. Det kommer i tillegg.I tillegg er vindkraft svært arealkrevende, og reduserer naturens evne til å binde CO2, spesielt der de er anlagt i myrområder. Når man så legger til at det er forurensende, med både fare for lekkasje av hydraulikkolje og avskalling av belegget på vingene, som bl.a. inneholder giften bisfenol A, ser man tydelig at klima trumfer miljø og natur. I rapporten blir det lagt til grunn en forventning om at prisen på flytende havvind vil bli redusert fra 117 øre pr. kWh i 2021 til 68 øre pr. kWh i 2030. Dette anslaget er altfor lavt. F.eks. har enorme økninger i kostnader veltet økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om en subsidie på 2 kr pr. kWh for å gå videre med satsinga. Det er jo milevidt unna både 117 øre og 68 øre. 9. Sosioøkonomiske forskjeller vil øke.EUs nye bygningsenergidirektiv, «Energy Performance of Buildings Directive», omhandler energieffektivisering av boliger med mål om å bli et nullutslippssamfunn innen 2050. Da skal alle boliger ha energiklasse A.Det er ikke usannsynlig at det vil koste mellom en halv og halvannen million kroner å oppgradere en bolig, og denne regningen ender hos boligeieren. For folk som har lite å rutte med, kan det ende med at de må selje boligen, da de ikke har råd til å gjøre denne oppgraderingen. Utvalget skriver også at lave energipriser ikke skal være et hovedmål for energipolitikken, men at prisene i stedet må reflektere samfunnet sine kostnader ved å skaffe ny kraft til veie.Til tross for at utvalget sier at «høye kraftpriser kan ramme enkelte husholdninger hardt», så fraråder utvalget «å gjøre lave kraftpriser til et hovedmål i energipolitikken».Disse føringene om at klimahensyn skal gå foran vil gå ut over norsk næring og industri, og effekten av høye kraftpriser vil være negativt for bedrifter så vel som privatpersoner, og vil føre til at de sosioøkonomiske forskjellene vil øke.",28.02.2024,Privatperson
Stord Industri og Næringsparti (Stord INP),,26.02.2024,
Sunnfjord kommune,Sunnfjord kommune har innspel til høyringa. Viser til vedlagt vedtak og saksutgreiing frå formannskapet 08.02.2024.,09.02.2024,Kommune
Syklistforeningen,"Fra: Syklistforeningen Til: Klima- og miljødepartementet Dato: 28.02.2024 Syklistforeningen er Norges eneste landsdekkende medlemsorganisasjon som jobber for sunne og bærekraftige samfunn ved økt og tryggere hverdagssykling. Foreningen ble grunnlagt i 1947 og har siden da vært en pådriver for å bedre sykkelforholdene i Norge. Foreningen har i dag 6000 medlemmer og 19 lokallag.  Syklistforeningen vil takke muligheten til å gi innspill og for et godt og omfattende arbeid som Klimautvalget har gjort. Omstillingen til et lavutslippssamfunn kommer til å påvirke alle sektorer. Rammeverket UFF (Unngå, Flytt, Forbedre) er et bra utgangspunkt for å utvikle oss til et lavutslippssamfunn, også innenfor transportsektoren. Kapittelet i rapporten som omtaler omstillingen av transportsystemet er beskrevet i kapittel 8. Transportsektoren står for omtrent en tredjedel av Norges utslipp av klimagasser i Norge og er dermed landets største utslippskilde. Utviklingen mot 2030-målet, om halvering av utslippene fra transportsektoren sammenlignet med 2005, går for langsomt. Transportsektoren vil frem mot 2050 stå for omtrent 90 til 95 prosent av utslippene. Selv med omfattende elektrifisering vil transporter og fremtidig veibygging utgjøre en stor andel klimagassutslipp, støy, lokal forurensing og arealbeslag. Rapporten fremhever også at den nasjonale elbilpolitikken i stor grad undergraver målet om at personbiltrafikken ikke skal øke.  For å unngå dette må regjeringen gjøre kraftige og smarte tiltak som endrer transportmiddelfordelingen. Det gjelder ikke minst for de korte reisene. Halvparten av alle reiser i Norge er kortere enn 5 kilometer og potensialet for redusert miljøpåvirkning gjennom økt gåing og sykling er stort. Elsykkelen er en game-changer for forutsetningene for sykling i Norge. Analyser fra Miljødirektoratet regner med at vi kan kutte 184 000 tonn i perioden 2024–2030 med et transportskifte fra bil til gange og sykkel (Miljødirektoratet 2023).  Dagens klima- og miljøpolitikk må ta i bruk langt flere virkemidler som skaper en overflytting fra personbil til gang og sykling på de korte reisene. Syklistforeningen har tre innspill til regjeringens behandling av Klimautvalgets forslag: Under er det redegjort for våre innspill. Vi går gjerne i dybden ved mulighet. Jakob Bernhard Faglig rådgiver jakob@syklistforeningen.no 413 202 72 Emil Rensvala Fagsjef emil@syklistforeningen.no 412 134 84  Veksten i personbiltrafikken skal tas med gange, sykkel og kollektivtransport. De som bruker kollektivtrafikk, reiser som regel over 5 kilometer (RVU 2022). Det brukes mye ressurser for å konvertere de lengere reisene fra bil til bærekraftig kollektivtrafikk, og det er et stort potensial for å konvertere enda flere. Syklistforeningen etterspør en tilsvarende nasjonal satsning for å overføre de korte reisene fra bil til aktiv transport. Tiltak for sykling og gange utgjør en svært liten del av det nasjonale samferdselsbudsjettet (kun noen prosent av veimidlene), samt en liten del av byvekstavtalene sammenlignet med kollektivprosjektene. Det er fortsatt veldig mange reiser under 1 km som blir gjort med bil, og rundt halvparten av alle reiser mellom to og fem kilometer (RVU 2022). Syklistforeningen støtter de nasjonale målene for økt sykling og gange (8% sykkelandel nasjonalt, 20% i byene og 80% gåing og sykling til skoler). Et transportskifte fra bil til sykkel og gange kan kutte store mengder utslipp nasjonalt og lokalt.  For å høste de store samfunnsgevinstene av økt sunn og bærekraftig transport har regjeringene i ni europeiske land har tidfestede mål om økte sykkelandeler. Frankrike, Tyskland og England er eksempler på land som arbeider for økt andel sykling til år 2030. I tillegg har regjeringene i 15 europeiske land vedtatt en nasjonal sykkelstrategi. Utviklingen går fort – bare siden 2021 har fem nye tilkommet til listen. For å henge med i utviklingen må Norge følge etter. Om de skal ha noe effekt må de nasjonale målene tidfestes, og det må tas frem en strategi for å nå dem.  Syklistforeningen anbefaler regjeringen å:   For å nå det nasjonale målet at åtte av ti barn med skolevei opp til fire km skal gå eller sykle til skolen må regjeringen ta grep. Gode vaner etableres tidlig i livet. Bedre forutsetninger for selvstendig mobilitet vil fremme barns utvikling, helse og læring, og kutte klimagassutslipp på så vel kort som lang sikt. Ifølge Barne-RVU 2020 oppgir så mange som halvparten av foresatte at trafikksituasjonen legger begrensninger på hvor barnet kan leke ute. Hele fire av ti foresatte opplever at skoleveien er usikker når det gjelder trafikkforhold, og stadig flere av disse mener tett biltrafikk og høy hastighet er det som gjør den usikker.  I 2022 innførte regjeringen en tilskuddsordning hvor kommuner kan søke ekstra midler til tryggere skoleveier og nærmiljøer for barn og unge. Det er et godt tiltak, men bevilgningen er alt for lav i forhold til behovet. I 2022 ble det søkt for nærmere 200 millioner, mens bevilgningen bare utgjorde ti pst. av behovet. I 2023 søkte 89 kommuner om tilskudd til 163 ulike tiltak, til en sum om ca. 100 millioner kroner, hvorav 70 ulike tiltak fikk tildelt til sammen 22 millioner kroner. Syklistforeningen mener at regjeringen må øke denne bevilgningen kraftig. Det vi gi signal om at barns mobilitet og trygghet er høyt prioritert, og det vil bidra til at langt flere barn vil kunne sykle og gå trygt i hverdagen.  Også lavere fartsgrenser burde være høyprioritet for å redusere utslippene. Syklistforeningen mener at regjeringen må senke den generelle fartsgrensen i tettbygde strøk til 30 km/t. Det er særlig viktig hvor det mangler fysisk skille mellom myke og harde trafikanter. Veieiere vil fortsatt ha mulighet til å skilte høyere hastigheter der det er hensiktsmessig.  30 km/t bidrar til å:  30 km/t bidrar samtidig ikke til å øke køer eller forsinkelser.  Utviklingen i Europa går fort, og mange byer har egenhendig på dette tidspunkt innført 30 km/t som den generelle fartsgrensen i tettbygde strøk. I Wales har den nasjonale regjeringen gjort det. Spania innførte i 2021 bindende generelle fartsgrenser for alle gater på enten 50, 30 eller 20 km/t, i hovedsak avhengig av antall kjørefelt. Å senke den generelle fartsgrensen i et land sender viktige signaler om at trafikksikkerhet er en prioritet for regjeringen, at hastigheten skal være lav når myke og harde trafikanter blandes, og oppfordrer og underletter for lokale myndigheter til å senke hastighetsgrensene der det er behov for det. Også 20 km/t bør testes ut som fartsgrense rundt skoler og andre områder hvor barn og unge ferdes ofte, i kombinasjon med hastighetsreduserende, fysiske tiltak.  Syklistforeningen anbefaler regjeringen at:   De samfunnsøkonomiske gevinstene av bedre tilrettelegging for økt sykling og gange er mange. I byområder er sykkelen et arealsmart og effektivt transportmiddel som bidrar til å begrense køer, redusere påkjørsler og forbedre bymiljøer. Ikke minst gir tiltakene mer for pengene, siden det er vesentlig billigere å etablere god infrastruktur til sykling og gange, enn til bil og kollektivtransport.  Samfunnets gevinster av økt aktiv transport treffer i stor grad andre politikkområder enn samferdsel. Bedre folkehelse og miljø- og bærekraftgevinster bidrar i større grad til å nå mål i andre departementer. For eksempel ligger det få insentiver i samferdselspolitikken for å bidra til at befolkningen har et aktivitetsnivå som er i samsvar med nasjonale anbefalinger om fysisk aktivitet. Bedre tilrettelegging for sykling og gange vil derfor i stor grad bidra til måloppnåelse i helse- og miljøpolitikken.  Syklistforeningen mener regjeringen må opprette et samarbeidsorgan/sekretariat for økt aktiv transport. Her kan inspirasjon blant annet hentes fra den nye britiske etaten Active Travel England (ATE), Nye Veier AS og den midlertidige sykkeletaten i Oslo kommune. Det blir også en plattform for samarbeid på tvers av relevante departementer (SD, KLD, HOD, m.fl.). Formålet bør være å:",28.02.2024,Forening
Tekna - Teknisk-naturvitenskapelig forening,,26.01.2024,
Telemark fylkeskommune,"Vi viser til høringen vedrørende NOU 2023:25 Omstilling til lavutslipp - Veivalg for klimapolitikken mot 2050, oversendt 31. oktober 2023 med høringsfrist 30. januar 2024. Telemark fylkeskommune forespurte en utsatt høringsfrist til slutten av februar, men velger å ikke benytte denne. Under følger høringssvaret for Telemark fylkeskommune. Høringssvaret ble behandlet i Telemark fylkesting 12. desember 2023. Saksprotokoll og saksfremlegg ligger vedlagt, og de tolv vedtakspunktene er listet opp nedenfor:",03.01.2024,Fylkeskommune
Thom,"Hvem skal ta regning for disse kostnader? vi må se verden under ett, og det er lett for regjering å være stormannsgal med andres penger. det bør belyses hvilken utslippsmengde Norge står for i forhold til andre nasjoner. Les usa, kina, india.",24.02.2024,Aksjeselskap
Treindustrien,"Treindustriens viser til mulighet til å gi høringsinnspill til Klimautvalgets NOU 2023:25 ""Omstilling til lavutslipp veivalg for klimapolitikken mot 2050"". Klimautvalgets oppgave har vært å gjøre en helhetlig utredning av hvilke veivalg Norge står overfor for å nå målet om å bli et lavutslippssamfunn innen 2050. Et helhetsperspektiv der effektiv ressursbruk og et konkurransedyktig næringsliv også er en del av målbildet er lagt til grunn, og der utviklingen sikrer naturmangfold og velferdssamfunnet. Treindustrien mener dette er en fornuftig tilnærming og at oppfølging av klimapolitikken må ses i sammenheng med ny politikk for arealer og natur, samt norsk konkurransekraft og verdiskaping. Treindustrien støtter utvalget i synet på fortsatt samarbeid med EU om klimapolitikken. Det må legges til rette for å ta skogen i bruk som en bærekraftig og fornybar ressurs, og langsiktig grønn verdiskaping i Norge. Skogressursen og forvaltning av denne er forskjellig fra land til land. Det er en utfordring at bokføringsreglene for opptak og utslipp i sektoren er kompliserte og ikke nødvendigvis tilpasset norske forhold. Det legges også et kortsiktig perspektiv til grunn, samtidig som skogforvaltning krever langsiktighet. Det er derfor behov for god oppfølging av norske interesser i samarbeidet med EU om skog- og arealbruk i klimarammeverket. Utvalget foreslår at utslipp og opptak fra sektoren for skog- og arealbruk ikke skal regnes inn i målene om utslippsreduksjoner på norsk territorium med 90–95 prosent sammenlignet med 1990. Treindustrien mener det er en fornuftig tilnærming. Det er imidlertid nødvendig å gjøre vurderinger, slik at det også tilpasses klimasamarbeidet med EU. Optimal forvaltning av skogressursen krever et langsiktig perspektiv. Det vil være naturlige variasjoner i skog- og arealbrukssektoren på grunn av blant annet alderssammensetning på skog og klima og værforhold, som vil gi uforutsigbarhet for de andre sektorene. Det er viktig at det settes tilstrekkelig trykk på konkrete tiltak i kvotepliktig sektor og innsatsfordelingsordningen for å redusere utslippene der, også på kort sikt. Det foreslås å sette egne klimamål for utslipp, opptak og lagring av karbon i sektoren for skog- og arealbruk, som ses i sammenheng med nasjonale mål for naturmangfold og internasjonale forpliktelser for natur. Utvalget mener det kan være en egnet løsning å sette ett mål for opptak og ett mål for reduserte utslipp, der det avgrenses hva som skal inngå i hvilket av de to målene. Det pekes på en mulighet for å ha et eget klimamål for skogarealene og arealer som blir til skog (forvaltet skog og påskoging) og ett mål for alle de andre arealbrukskategoriene (inkl. avskoging). Treindustrien ser at en slik inndeling vil kunne legge bedre til rette for å utarbeide relevant politikk. Skog- og arealbrukssektoren knyttes ofte kun til skogbruket, mens det for arealendringer og avskogning i realiteten er behov for å rette virkemidler inn mot andre sektorer slik som bygg, anlegg og eiendomssektoren. Avskoging gir negative konsekvenser for klimaet gjennom utslipp og redusert mulighet for opptak på sikt. I tillegg gir det varig tap av natur og påvirker langsiktig råvaretilgang i skog- og treindustrien og norsk verdiskaping basert på tre som fornybart råstoff. Treindustrien er enig i at avskoging må begrenses. I de tilfellene det ikke kan unngås bør det ses på muligheter for å påskoge tilsvarende arealer. Som en del av byggenæringen kan treindustrien bidra med konstruksjoner og løsninger som reduserer behovet for nedbygging av nye arealer. Det ligger store muligheter i å videreutvikle ""grå"" og allerede utbygde arealer. Eksisterende bygg kan transformeres til nye formål, tilpasses og bygges på. Ved å bygge på 1-2 etasjer på lavblokker kan man for eksempel få mange nye boliger uten å bygge ned nye grøntområder eller skogarealer. Tre er et lett og fleksibelt materiale som er godt egnet til slike formål. For forvaltet skog bør det legges opp til aktiv skogskjøtsel som optimaliserer CO2-opptak i skogen på lang sikt, og samtidig legger til rette for at skogen kan tas i bruk og ivaretar naturhensyn. En helhetlig og balansert tilnærming som ivaretar både behovet for grønn industriutvikling, natur og miljø- og klimahensyn må ligge til grunn. Treindustrien mener sertifiseringsordningene PEFC og FSC er svært viktige verktøy for en bærekraftig skogforvaltning, og der arbeid med kontinuerlig forbedring er en del av systemene. Det er svært positivt at utvalget er tydelig på behovet for tiltak for energieffektivisering og støtter opp om økt produksjon av fornybar energi for å ha tilgang på tilstrekkelig energi for å erstatte fossile energikilder. Treindustrien er enig med utvalget i at det er behov for sterkere virkemidler for energieffektivisering. Det må tas i bruk en kombinasjon av både regulatoriske og økonomiske virkemidler for å tette energitapet og redusere energibruk i bygg. Dette kan raskt frigjøre energi til andre formål, slik både Energikommisjonen og Kraftløftet-samarbeidet mellom NHO og LO har poengtert. Treindustrien mener økonomiske insentiver og støtteordninger også må gjelde modne løsninger slik som etterisolering og skifte av dører og vinduer som man vet gir god effekt. I tillegg bør energimerkeordningen innrettes bedre som virkemiddel for å fremme energieffektivisering. Klimautvalget mener kraftprisene må reflektere at kraft er en knapp ressurs for å gi insentiver til å begrense bruken av kraft. Treindustrien mener det er behov for virkemidler utover prissignalet for å fremme energieffektivisering. Tilgang på rimelig, fornybar kraft har vært en viktig rammebetingelse og konkurransefortrinn for norsk industri, og er en forutsetning for videre grønn industriutvikling. Det er nødvendig med politikkutforming som ivaretar også dette på både kort og lang sikt. Klimautvalget påpeker at biomasse er en knapp ressurs som må prioriteres til andre formål enn energi. Videre at mest mulig av bioenergien bør være avfallsprodukter og biprodukter fra skogindustrien med få andre anvendelser. Treindustrien mener det er viktig å understreke at råstoff fra skogen i dag utnyttes fullt ut. De beste kvalitetene går til byggematerialer, mens massevirke og sidestrømmer går til andre formål slik som eksempelvis papp, papir og biobaserte produkter (og erstatter ofte fossile innsatsfaktorer) og til bioenergi. Treindustrien er enig i at biomasse bør benyttes der det gir høyest verdi av hensyn til klima og økonomi. Det er samtidig viktig å ha med seg at biomasse som ikke er egnet til andre formål, er en viktig del av energimiksen for å bidra til utfasing av fossile energikilder og for å bidra til nok fornybar energi som en del av det grønne skiftet. Klimautvalget foreslår en rekke tiltak for å redusere klimagassutslipp fra transportsektoren, og vil prioritere tiltak som reduserer etterspørselen etter transport, både når det gjelder transport av varer og personer. Et av tiltakene utvalget peker på er å forbedre og vedlikeholde eksisterende infrastruktur, framfor bygging av ny. Treindustrien trenger effektive veier for å frakte tømmer og varer over kortest mulig avstander fra distriktene og ut til kunde. Frakt av byggevarer er volumintensivt, og der kortreiste varer har stor betydning både for lønnsomhet, klima og natur. Ved å satse på oppgradering av eksisterende veinett kan næringstransport effektiviseres. Samtidig reduseres avskoging og naturinngrep ved å utnytte infrastruktur som allerede finnes. Ved å fjerne flaskehalser, eksempelvis utbedring av bruer, på dagens veinett kan man redusere transportavstander og tilrettelegge for bruk av større kjøretøy som kan ta mer last per transport, slik som modulvogntog. Det er også potensiale ved å flytte mer gods over på bane. Klimautvalget trekker fram at arealpolitikken i Norge ikke er tilpasset en omstilling til lavutslippssamfunn og målene i naturavtalen. Det gjelder både kunnskapsgrunnlaget, styringssystemet og gjeldende politikk. Treindustrien støtter anbefalingen om at det settes klare rammer for kommunenes ansvar i arealpolitikken slik at nasjonale mål blir nådd og at lover og forskrifter gjennomgås og oppdateres for å sikre en bærekraftig arealpolitikk. Utvalget anbefaler at plan- og bygningsloven oppdateres slik at den blir et hensiktsmessig styringsverktøy mot lavutslippssamfunnet. Dette gjelder både bestemmelser om hvordan klima skal tas hensyn til i kommunens samfunnsplaner og arealplanlegging, og hvordan nasjonale myndigheter legger rammer for arealpolitikken på kommunalt og fylkeskommunalt nivå. Treindustrien mener dette arbeidet må være å gi rammer basert på et godt faglig kunnskapsgrunnlag, med en balansert og helhetlig tilnærming. Flere samfunnsoppdrag må ses i sammenheng og regelverket må gi nødvendig forutsigbarhet. Når plan- og bygningsloven utvikles for å tilpasses Naturavtalen og klimamålene må det samtidig sikres føringer i regelverket om at kommunene setter klare mål som gir tilstrekkelig boligbygging. Det er også behov for omforente metoder på nasjonalt nivå for naturregnskap som grunnlag for krav til arealbruk.",28.02.2024,Forening
Troms fylkeskommune,Fylkesutvalgs vedtak,31.01.2024,
Tromsø kommune,Tromsø kommunes høringsinnspill: se vedlagt PDF.,02.02.2024,Kommune
Trondheim kommune,Formannskapet i Trondheim kommune behandlet NOU 2023: 25 Omstilling til lavutslipp - Veivalg for klimapolitikken mot 2050 som sak 25/2024. Vedtak Formannskapet gir på vegne av Trondheim kommune følgende uttalelse til Klimautvalget 2050: Trondheim kommune mener at utredningen gir en god oversikt over de dilemmaer og utfordringer som Norge står ovenfor for å nå målene i Parisavtalen og Norges forpliktelser til 2050. Utredningen kunne vært ytterligere styrket dersom anbefalingene systematisk hadde vært vurdert opp mot andre bærekraftsmål. Videre skulle Trondheim kommune gjerne sett at utredningen tegnet et tydeligere bilde av kvalitetene i et lavutslippssamfunn og hvordan et slikt samfunn blir godt å leve i. Videre følger mer konkrete kommentarer til Klimautvalgets anbefalinger:,21.02.2024,Kommune
Trysil kommune,"Trysil kommune sender følgende høringsuttalelse på Klimautvalget 2050 sin utredning Omstilling til lavutslipp – Veivalg for klimapolitikken mot 2050: ​Utredningen er omfattende og grundig og gir et godt grunnlag for det videre arbeidet med Norges klimapolitikk. Hovedmålet for utvalget har vært å vurdere hvordan gode prinsipper og systemer for beslutninger på alle nivåer kan gjøre vegen til lavutslippssamfunnet enklere, raskere og mer effektiv. ​Trysil kommune har følgende merknader til utredningen: Med hilsen Torun Isfeldt Arealplanlegger Tlf. 96 94 79 04",09.02.2024,Kommune
Tysvær Industri- og Næringspartiet,"Høringssvar fra Tysvær INP til NOU 2023:25 Omstilling til lavutslipp - Veivalg for klimapolitikken mot 20205 - rapport av Klimautvalget 2050. Sammendrag fra vedlegg: Styret, Tysvær INP",28.02.2024,Politisk parti
Tønsberg kommune,"Høringsuttalelse - Tønsberg kommune - NOU 2023:25 Omstilling til lavutslipp - Veivalg for klimapolitikken mot 2050 Høringssvaret fra Tønsberg kommune er behandlet og vedtatt av utvalg for miljø, teknikk og næring 17.01.2024, sak 002/24. Tønsberg kommune har konsentrert seg om noen temaer/kapitler i NOU-en og gir høringssvar basert på det. Areal og natur Mange av tiltakene her er helt avgjørende for å gi kommunene bedre verktøy og hjemmel til å styre utviklingen i riktig retning. Kommunedirektøren støtter forslaget om planvask og prosjektvask – slik at man kan få reversert for eksempel areal avsatt/regulert til hytteutbygging og overdimensjonerte veiprosjekter. Kommunedirektøren er ellers litt usikker på punktet om at fylkeskommunens rolle skal utvikles, og hva som ligger i det. Dette er nok i tilfelle viktigst for småkommunene som mangler relevant fagkompetanse. Det er tre store områder som fører til omdisponering av skog, og disse er noenlunde jevnbyrdige; Utbygging, samferdsel og oppdyrking. På disse områdene har kommunene myndighet, og staten bør utarbeide retningslinjer for beregning av klimavirkningene av disse tiltakene. Transport og mobilitet 1. Det bør gjøres rede for hvilke type utslipp som skal priortres bort: utslipp fra kjøretøy og/eller areal- og ressursbruk ved utbygging av ny infrastruktur 2. Utvalget bør spesifisere hvilke kvantifiserbar data som skal legges til grunn når «Nasjonal Transportplan tar utgangspunkt i transportetterspørselen og transportsystemet i et lavutslippssamfunn i 2050.» 3. Det bør stilles krav til at tidligfaseplanleggingsmodellen KVU/KSI, i tillegg til hensyn til klima og natur, også redegjør for hvordan tiltaket skal sikre at «transportetterspørselen og transportsystemet i et lavutslippssamfunn i 2050» ivaretas jamfør punkt over. Karbonopptak i skog og jord Opptak av klimagasser påvirkes av måten vi driver skogbruket, jordbruket og resten av arealene. De aller fleste landbrukseiendommer i Tønsberg har skog. Sees jordbruk og skogbruk i sammenheng, står landbruket for et betydelig positivt bidrag. Kommunedirektøren støtter utvalgets konklusjon om at det er viktig å legge til rette for økt karbonlagring på en måte som støtter opp om biomangfoldet. Derimot bør opptak fra skog og andre arealer ikke brukes som argument for lavere ambisjoner om utslippskutt. På lang sikt vil det oppstå en likevekt mellom karbonopptak og utslipp på de arealene hvor likevekt ikke er nådd. Dessuten vil varmere klima senke likevekten. Opptak fra arealer bør derimot være et tillegg til en ambisiøs politikk for utslippskutt. Økt opptak fra arealer kan bidra til å oppnå «negativt utslipp» når utslippene fra fossile brensler og fra arealnedbygging og andre arealbruksendringer er redusert til tilnærmet null. Tiltak som øker karbonlagring i arealer, bør premieres av staten. Et eksempel på nåværende premiering, er tilskudd til dyrking av fangvekster i korn, tidligpotet og grønnsaker. Slike tilskudd bør videreføres og utvides. Vern av biologisk verdifulle arealer Utvalget konstaterer i tråd med FNs klimapanel og FNs naturpanel at høyt biologisk mangfold styrker karbonfangst og lagring. Derfor går utvalget inn for en arealbruk som styrker det biologiske mangfoldet. Kommunedirektøren støtter utvalgets forslag om blant annet:· Mer vern, spesielt av hav, myr og skog. Vern av myr og skog kan her bety fravær av nedbygging.· At regjeringen bør vurdere hvordan et mål om naturnøytralitet for Norge kan nås.· En gjennomgang av hvordan lovgivning og virkemiddelbruk i skogbrukssektoren ivaretar hensyn til opptak og lagre av karbon, og naturmangfold.· En satsing på naturrestaurering. Matsystemet Utvalget skriver at jordbrukspolitikken bør innrettes slik at grasressurser, utmarksbeiter og kulturlandskap vedlikeholdes. Kommunedirektøren vil legge til at det er sterkt behov for å restaurere store arealer gjengrodd naturbeitemark (seminaturlige grasmarker). Forskning tyder på at disse markene har potensial til betydelig karbonfangst og lagring med riktig styrt beiting. Dessuten er restaurering og vedlikehold av disse avgjørende for å redde en stor del av de truede artene i Norge. Derfor bør landbrukspolitikken innrettes slik at en større del av produksjonen skjer på ekstensivt vis på slike beiter. En slik vridning er ikke forenlig med en politikk for økt ytelse per dyr. Økt ytelse per dyr er av mange ansett som et viktig klimatiltak i landbruket. Det er fordi utslippet per produsert energienhet synker når hvert dyr produserer mer kjøtt eller mer melk. Dermed kan produksjonen opprettholdes med færre dyr. Men en slik utvikling vanskeliggjør bruken av de seminaturlige grasmarkene. Det er mulig at naturmangfold og karbonfangst i jord ikke har vært i betraktning når ideen om at økt ytelse er bra for klimaet har blitt befestet. Kommunedirektøren anbefaler derfor at en helhetlig vurdering legges til grunn, der både utslipp og opptak legges til grunn. Videre må indirekte virkninger vurderes: Når økt intensivering medfører mindre matproduksjon på de store arealene med seminaturlig grasmark og utmark, får det indirekte konsekvenser for klimaet:· En mindre del av maten blir produsert på lokale ressurser.· En større del av husdyrproduktene vil bli produsert på fulldyrka jord som kan brukes til dyrking av korn, oljefrø, poteter og grønnsaker.· Norges selvforsyningsevne reduseres og karbonavtrykket ved matproduksjon flyttes utenlands. Kommunedirektøren støtter utvalgets forslag om:· Å redusere matsvinnet.· Å innrette støtteordningene slik at de i større grad støtter opp om naturmangfoldet og redusert utslipp.· Produsere mat som ikke krever innsatsfaktorer med høye utslipp, slik som soya.· Produsere maten på en måte som støtter naturens karbonlagring. Kommunedirektøren savner imidlertid flere virkemidler:· Urin og avføring (humangjødsel) fra den norske befolkningen inneholder store mengder næring som i dag ikke nyttiggjøres i vesentlig grad i jordbruket. Dagens renseteknologi fanger i svært liten grad opp nitrogen. Det er i hovedsak fosfor som renses ved de sentrale anleggene i Norge. Avløpsslammet er dessuten forurenset med tungmetaller og medisinrester og leveres i en slik form at det har begrenset interesse i jordbruket. Norges miljø- og biovitenskapelige universitet har i mange år forsket på utvikling og bruk av teknologi som fanger opp næringsstoffene i humangjødsel på en måte som gjør dem tilgjengelig for jordbruket uten å blande inn forurensninger. Føyer også til at flere av produktene som lages med ny renseteknologi er luktløse og smittefrie. Ved å ta denne teknologien i bruk i alle framtidige investeringer i avløpssektoren, kan store utslipp ved produksjon spares. I vanlig kunstgjødsel er det i tillegg fosfor, kalium og en rekke mikronæringsstoffer. Utslipp ved utvinning, transport og bearbeiding av mineralråstoffer for å skaffe disse næringsstoffene kommer i tillegg. · Jordbruket har en stor bygningsmasse, og den fornyes i takt med nye krav (for eksempel krav om løsdriftsfjøs) og nye produksjonsmetoder. Noen bønder velger tre som byggemateriale, men svært mange velger av ulike grunner stål. Å vri bruken av byggematerialer fra stål til tre medfører lavere klimagassutslipp og økt karbonlagring. · Den store bygningsmassen i landbruket kan brukes til produksjon av solenergi i form av solvarme og solstrøm. · Landbruket har store avfallsressurser som kan brukes til produksjon av biogass. · God agronomi gir reduserte utslipp av lystgass og CO2. Det er derfor viktig å styrke landbrukets rådgivingstjeneste, styrke landbruksutdanninga samt å vurdere hvordan tilskudd og regelverk støtter opp om god agronomi. · Regjeringen bør vurdere hvordan utviklingen i bruksstruktur påvirker mulighetene til god agronomi.",26.01.2024,Kommune
Unio,Vedlagt er høringssvar fra hovedorganisasjonen Unio.,30.01.2024,Forening
Universitetet i Stavanger,,13.02.2024,
Universitets- og høgskolerådet,"Universitets- og høgskolerådets innspill til NOU 2023: 25 Omstilling til lavutslipp – Veivalg for klimapolitikken 2050 Universitets- og høgskolerådet (UHR) takker for muligheten til å komme med innspill til NOU 2023: 25 Omstilling til lavutslipp – Veivalg for klimapolitikken mot 2050. UHRs visjon er samarbeid for et bærekraftig samfunn. Universitetene og høyskolene er Norges viktigste aktører for kunnskapsutvikling, og helt sentrale institusjoner for å bidra med kunnskap og innovasjon som må til for å løse de store samfunnsutfordringene nasjonalt og globalt. UHR støtter utvalgets vurdering av at overgangen til et lavutslippssamfunn først og fremst krever politisk lederskap. UH-institusjonenes bidrag er å utdanne kandidater med nødvendig kompetanse, og levere forskning og forskningsbasert innovasjon på et bredt spekter av fagområder. På mange områder handler det mer om å ta kunnskapen i bruk, enn at vi mangler kunnskap. Kunnskapen om klimakonsekvenser kan for eksempel ses bort fra i saker med sterke næringsinteresser. Dette kan gi kortsiktig gevinst, men er ikke bærekraftig på sikt. Samtidig er det fortsatt behov for mer langsiktig, grunnleggende forskning og innovasjon. Det trengs gode mekanismer for å legge til rette for en mer kunnskapsbasert politikkutvikling. UHR støtter derfor utvalgets anbefaling om å opprette et klimaråd, slik mange land har gjort. Et slikt klimaråd skal blant annet bidra til at klimapolitikken er forskningsbasert. Klimarådet må være tverrfaglig sammensatt, ha høy vitenskapelig kompetanse og ha god kontakt med relevante forskningsmiljøer. UHR støtter utvalgets vurderinger og anbefalinger knyttet til utdanning generelt og etter- og videreutdanning spesielt. For å lykkes med den raske omstillingen som kreves, er det svært viktig at det legges til rette for å øke kompetansen i arbeidslivet. UHR er enig med utvalget i at dette krever samarbeid og dialog mellom arbeidsgiversiden, arbeidstakersiden, utdanningssektoren og politiske myndigheter. I den forbindelse vil vi vise til at det pågår mange relevante prosesser: Utsynsmeldingen (Meld. St. 14 (2022–2023) Utsyn over kompetansebehovet i Norge), pekte også på behovet for omstilling. Universiteter og høyskoler skal gi grunnutdanning, livslang læring og fleksible og desentrale utdanninger. Universiteter og høyskoler tilbyr forskningsbasert utdanning, og dimensjonering av utdanningene må henge sammen med institusjonenes fagmiljø, profil og kapasitet. Dimensjonering av høyere utdanning skal dekke både studentenes etterspørsel etter utdanning og arbeidslivets behov for kvalifisert arbeidskraft. Dimensjonering er utfordrende og styres av studentenes ønsker og motivasjon, tilgang på fagkompetanse og praksisplasser med mer. Universiteter og høyskoler har et utstrakt samarbeid med arbeidslivet, og UH-institusjonene er opptatt av å dekke samfunnets behov på både kort og lang sikt. Teknologiske og samfunnsmessige endringer gjør at arbeidslivet omstilles i stadig hurtigere tempo. Det er behov for et mangfold av kunnskap og kompetanse for å sikre et velfungerende arbeidsliv i fremtiden. En bred faglig kompetanse åpner også for en mer fleksibel tilpasning til et arbeidsmarked i endring. Selv om det er ønskelig og nødvendig å øke tempoet på tiltak som vil omstille Norge til et nullutslippssamfunn innen 2050, trengs også et langsiktig perspektiv i forsknings- og innovasjonspolitikken. De mest radikale innovasjonene, som potensielt vil kunne ha mest innvirkning på omstilling mot lavutslippssamfunnet, springer gjerne ut av langsiktige forskerinitierte prosjekter. For å lykkes med klimaomstillingen er det derfor viktig å gi rom for åpne finansieringsarenaer hvor forskerne selv setter tema. Satsingen på kommersialisering av forskningsresultater må også styrkes. I forskningsmiljøene ligger et stort potensial for mer verdiskaping og innovasjon i eksisterende næringsliv, og til å skape nytt næringsliv. Innovasjoner fra kunnskapsmiljøene har gjerne lange utviklingsløp før det kan utvikles teknologi, produkter og tjenester. Til tross for høye ambisjoner, blant annet i langtidsplanen for forskning og høyere utdanning 2023–2032, er kommersialisering av teknologi og innovasjon fra kunnskapssektoren underfinansiert. På side 139 skriver utvalget følgende: “Staten bør imidlertid kun støtte teknologi og prosjekter som potensielt er bærekraftige på sikt, både i klimamessig og økonomisk forstand, gitt markedsforhold, reguleringer, skatter og avgifter”. UHR støtter dette, men vil presisere at staten også bør kunne støtte risikofylte prosjekter med potensiell høy økonomisk og klimamessig oppside. For at mer av kunnskapen fra forskningsmiljøene skal kunne tas i bruk og bidra til grønn omstilling i næringslivet og offentlig sektor, er det nødvendig med mer mobilitet og styrket samarbeid mellom universitets- og høyskolesektoren og næringslivet. Økt forskningskompetanse i næringslivet vil bidra til at nye løsninger og ny teknologi kan utvikles, og at næringslivets evne til å ta kunnskap i bruk øker. Her spiller universiteter og høyskoler en nøkkelrolle gjennom å utdanne arbeidskraft med forskerkompetanse, som kan øke næringslivets forskningskapasitet.",30.01.2024,Forening
Vaksdal INP,"Høyringssvar til NOU 2023:25 Omstilling til lavutslipp Vaksdal INP 1.Vaksdal INP meiner at skogen må reknast med i CO2-regnskapet, slik som i EU.Norske skogar tek opp 47 prosent av samla karbonutslepp, i følgje SSB.Norske skogar hadde eit opptak av CO2-ekvivalentar på 23,3 millionar tonn i 2019, viser tal frå Miljødirektoratet. Til samanlikning vart det i 2020 i alt sluppe ut 49,3 millionar tonn CO2-ekvivalentar i Noreg, viser statistikken «Utslipp til luft». Dei siste 30 åra har karbonlagring i skog auka med 43 prosent i Noreg. Inkludert norskekystens tareskog er vi då allereie klimanøytrale i forhold til 2050-målet. Klimautvalet skriv: «For Norge ville det å inkludere hele opptaket fra skog- og arealbruk i dagens 2050-mål innebære en vesentlig svekkelse i ambisjonsnivå for utslippsreduksjoner.»Grunngjevinga for å ikkje inkludere skogen har altså med ambisjonsnivået å gjere.Det meiner vi er eit merkeleg argument, særleg når ein tek med at utslippskutt vert dyrare jo reinare energimiksen i landet er.Prisen for å ha eit høgt ambisjonsnivå er altså svært høg.Og merk altså at viss Noreg hadde gjort som EU og teke med skogen i CO2-reknskapen, hadde vi allereie vore klimanøytrale i forhold til 2050-målet, dvs. at vi allereie ER eit lågutsleppssamfunn pr. i dag. 2. Det blir feil å peike på Noregs manglande utsleppskutt etter 1990 i forhold til land som på det tidspunktet hadde mykje kolkraft i energimiksen sin, og som fortsatt har det. Noreg har verdas nest reinaste energimiks etter Island og vannkraft har lenge vore kilde til energi. 3. To mykje benytta uttrykk i politikken er «kost-nytte» og «samfunnsøkonomisk forsvarleg.»Dagens satsing på og prioritering av klimatiltak, kjem ikkje inn under nokon av desse begrepa, som er heilt fråverande i klimasaken.Det finst ikkje gode grunnar for å bruke dei summane vi pr. dags dato bruker for å redusere små utslepp til null. Utslippskutt må foretas der det monnar mest og ein får mykje for pengane, noko som heng betre saman med desse begrepa. 4. Manglande økonomiske og samfunnsmessige konsekvensanalysar.Utvalet kjem med mange forslag for å oppfylle klimamåla i perioden fram mot 2050.Desse forslaga ville ført til store endringar i samfunnet vårt, med svekka økonomi og merkbart lågare levestandard. Men til tross for det, kjem ikkje utvalet med nokon økonomiske eller samfunnsmessige konsekvensanalysar av tiltaka, med henvisning til at det ikkje er deira mandat. Vaksdal INP meiner at det burde ha vore med i rapporten, av di anbefalingene til utvalet får så drastiske konsekvensar. 5. Ei av anbefalingene som vert presentert i rapporten er å fase ut petroleumsverksemda i Noreg med mål om å «ligne mer på vestlige økonomier uten olje- og gassresurser».Dette vil få ein dramatisk effekt på økonomien. Ja, rapporten manglar fullstendig økonomiske og samfunnsmessige konsekvensanalysar, og utvalet berre viser til at det ikkje er deira mandat. Det å peike på ein rekkje med tiltak som får store konsekvensar, og samstundes utelate konsekvensanalysar, held ikkje. Her er iveren etter å verte eit lågutsleppssamfunn tydeleg, koste kva det koste vil, bokstaveleg tala. I tillegg sikrar petroleumsverksemda vår EU reinare energi enn kva dei ellers ville ha hatt. Vi erstattar brunt kol med reinare norsk gass. Vi er faktisk EUs største leverandør av utsleppskutt.Om norsk gass skulle vorte erstatta av kol, ville EUs utslepp ha auka med 330 millioner tonn CO2 pr. år, som er 12% av EUs utslepp, med ein kvoteverdi på godt over 300 milliarder kroner, utan å ta oss betalt. Vi er eit stabilt demokrati. I tillegg til å bidra til utsleppskutt, er vi òg ein trygg gassleverandør for EU.Reduserer vi leiteverksemda vår, så reduserer vi også moglegheita for eksport.Noreg har i tillegg ei av verdas reinaste petroleumsverksemder med minimalt med fakling, som, om den hadde forsvunne, hadde vorte erstatta med mindre reine verksemder. Og vi må hugse på at petroleumsverksemda er motoren i den norske økonomien. Den sysselset mange, og sørgjer for enorme inntekter til statskassen, som vi rett og slett ikkje har ein erstatning for. Dette vil få enorme konsekvensar for samfunnet, men det vert det altså sett heilt bort ifrå. Det er bekymringsfullt. Det er økonomisk ikkje tilrådeleg å leggje opp til å avvikle petroleumsverksemda vår, som Klimautvalet går inn for. Og etterspørselen etter olje og gass er ikkje redusert på verdsbasis, og ligg heller ikkje an til å verte det i uoverskuelig framtid. Av all energibruk i verda, utgjer fossil energi 80 %. Det Internasjonale Energibyrået (IEA) seier at til tross for ambisiøse mål om utslippskutt, vil verdas oljeetterspørsel fram mot 2040 auke med 12 %, og at verda vil trenge 70 millionar fat olje pr. dag i 2040. Vi må også hugse på at olje er mykje meir enn berre til energi. Det vert brukt til asfalt, plast, til produksjon av byggematerialer, klede osb. Og kva skal vi då erstatte verdas reinaste olje med?Å foreslå å fase ut olje- og petroleumsverksemda, som Klimautvalget gjer, er etter Vaksdal INP si mening uklokt og inkonsekvent. Verksemda bør i stedet oppretthaldast og utviklast. 6. Det er også viktig å sjå Noreg i ein global samanheng. Noregs samla utslepp er 50 millionar tonn CO2 pr. år. Det er forsvinnande lite, spesielt samanlikna med Kina, som no har passert Noreg i utslepp pr. person med Kinas 8 mot Noregs 7,5 tonn CO2 pr. innbyggar pr. år. Det vert heile 10 milliardar tonn CO2 pr. år, og Kina skal sleppe ut enda meir i åra som kjem, i henhold til Parisavtalen, der dei har meldt inn at dei skal auke sine utslepp med 450 % fram til 2030. Allereie per i dag står Kina alene for 30% av verdens berekna utslepp (FN). Uansett kva vi gjer her i landet, vil det få null effekt globalt, noko som gjer at dei dyre tiltaka ikkje kan forsvarast. Klimakutt i allereie reine Noreg, er veldig dyrt, for jo reinare miksen er, jo dyrere vert kutta. 7. Elektrifisering er både dyrt og unødvendig, og rein symbolpolitikk.Energi som vi treng til andre ting vert sløsa vekk til å elektrifisere bil- og båttrafikk, samt sokkelen. Eit konkret døme er elektrifiseringa av gassanlegget på Melkøya, som vil støvsuge Finnmark for kraft og fører til at ny industri får nei av Statnett til å etablere seg. Eit anna eksempel er elektrifiseringa av Johan Sverdrup-feltet, som bidreg til kraftmangel på Sør-Vestlandet, og nye verksemder får nei til å etablere seg også her. Gassen som vi sjølv kunne brukt til å drive plattformane med, vert i stedet eksportert og brent i andre land. Det ser fint ut i klimareknskapen, men det er berre på papiret. Moder Jord bryr seg ikkje om kor gassen vert brent. Og verdifull straum som vi har bruk for på land, vert i stedet sendt ut til plattformane. Reint beredskapsmessig vert også samfunnet meir sårbart når alt er avhengig av elektrisitet.DSB sin nye anbefaling er å klare seg inntil 7 dagar utan straum. Med hus som ikkje har andre energikjelder enn elektrisitet, vert det t.d. vanskjeleg å sikre oppvarming. Og elektriske bilar går jo også tom for straum. Utan moglegheit for lading vert dei då ståande. Elektrifisering av brøyting og anna vil kreve store investeringar i materiell og ladeinfrastruktur.Penger som t.d. kunne vert brukt til å vedlikehalde vegnettet. Berre i Vestland er etterslepet på vedlikehold av veg på 16 milliardar. I staden vert pengane slusa inn i klimatiltak som ikkje monnar, men heller passar inn som eit symbol på at ein gjer noko. 8. Vindkraft er ikkje løysinga.Det er viktig å husgs på at vindkraft IKKJE er utsleppsfritt. Det er det ingen ting som er.Finske forskarar ved LUT Universitet, eit leiande universitet innan forskning på klimatiltak og berekraft, har funne ut at 90% av CO2-innsparinga til vindturbinar på land gjennom driftsperioden, berekna til 25 år, forsvinn berre ved utvinning og foredling av dei sjeldne jordmetallene. Og då har dei ikkje rekna på CO2-utslepp knytta til utbygging, drift, riving og avfallshandtering. Det kjem derimot i tillegg. Slik kraft vil også krevje tilsvarande balansekraft for å sikre tilgang i perioder utan vind. I tillegg er vindkraft svært arealkrevjande, og reduserer naturens evne til å binde CO2, spesielt der dei er anlagt i myrområder. Når ein så legg til at det er forureinande, med både fare for lekkasje av hydraulikkolje og avskaling av belegget på vengjene, som m.a. inneheld giften bisfenol A, ser ein tydeleg at klima trumfar miljø og natur. S. 81 i rapporten vert det lagt til grunn ein forventning om at prisen på flytande havvind vil verte redusert frå 117 øre pr. kWh i 2021 til 68 øre pr. kWh i 2030. Dette anslaget er altfor lågt. T.d. har enorme auke i kostnadar velta økonomien i Equinors gigantiske havvind-prosjekt i USA, og Equinor og samarbeidspartner British Petroleum ber om ein subsidie på 2 kr pr. kWh for å gå vidare med satsinga. Det er jo milevidt unna både 117 øre og 68 øre. 9. Sosioøkonomiske forskjeller vil auke.EUs nye bygningsenergidirektiv, «Energy Performance of Buildings Directive», omhandlar energieffektivisering av boligar med mål om å bli eit nullutsleppssamfunn innan 2050. Då skal alle boliger ha energiklasse A.Det er ikkje usannsynleg at det vil koste mellom ein halv og halvanna million kroner å oppgradere ein bolig, og denne rekninga endar hos boligeigaren. For folk som har lite å rutte med, kan det ende med at dei må selje boligen, då dei ikkje har råd til å gjere denne oppgraderinga. Utvalet skriv òg at låge energiprisar ikkje skal vere eit hovudmål for energipolitikken, men at prisane i staden må reflektere samfunnet sine kostnadar ved å skaffe ny kraft til veie.Til tross for at utvalet seier at «høye kraftpriser kan ramme enkelte husholdninger hardt», så fraråder utvalet «å gjøre lave kraftpriser til et hovedmål i energipolitikken».Desse føringane om at klimahensyn skal gå foran vil gå ut over norsk natur, næring, industri, samt at effekten av høge kraftprisar vil vere negativt for bedrifter så vel som privatpersonar, og vil føre til at dei sosioøkonomiske forskjellane i Noreg vil auke.",28.02.2024,Forening
Vardø kommune,,28.02.2024,
Vennesla kommune,Vedlagt følger høringsuttalelse fra Vennesla kommune.,29.01.2024,Kommune
Vestlandsforsking,,25.01.2024,
Vestnes Industri- og Næringsparti (INP),"Dato: 26. februar 2024 Til Klima- og miljødepartementet, Postboks 8013 Dep, 0030 Oslo Vestnes INP setter pris på anledningen til å gi innspill til NOU 2023:25 ""Omstilling til lavutslipp – Veivalg for klimapolitikken mot 2050"". Vi er opptatt av at Norges vei mot 2050 er pragmatisk, bærekraftig, og ivaretar både miljømessige og økonomiske interesser. Følgende punkter summerer vår posisjon og innspill til NOU 2023:25: Vi støtter synspunktet om at den norske skogen bør inkluderes i CO2-regnskapet, for å erkjenne dens sentrale rolle i karbonopptak. Dette er et steg for å reflektere Norges faktiske ressurser som bør implementeres som en del av Parisavtalen. Norges satsing på en ren energimiks fortjener anerkjennelse. Vår posisjon som en nasjon med en høy andel fornybar energi sammenlignet med tidligere kullavhengige land bør reflekteres positivt. Norge hadde fornybar kraft lenge før Parisavtalen var påtenkt. Vi deler bekymringene knyttet til et manglende fokus på kost-nytte og samfunnsøkonomisk forsvarlighet i foreslåtte klimatiltak. Enhver klimapolitikk må vurderes grundig for å unngå unødvendige økonomiske byrder i samfunnet. En detaljert forståelse av både økonomiske og samfunnsmessige konsekvenser av klimapolitiske tiltak er essensielt. Dette krever omfattende konsekvensanalyser for å sikre informerte og balanserte beslutninger. Dagens tiltak kan i stor grad vise seg å være et resultat av symbolpolitikk. Vi understreker nødvendigheten av å adressere klimautfordringer med et globalt perspektiv, og sikre bærekraftig utvikling nasjonalt først. Det som ikke Norge klarer å overbevise nasjonalt kan vanskelig ses på som en løsning internasjonalt. Økende elektrifisering medfører utfordringer som må få større fokus, inkludert risiko for varmgang og behovet for oppgradering av det elektriske linjenettet og lokale installasjoner. Dette må tas hensyn til for å forberede den økende belastningen. Vi utfordrer noen av de foreslåtte klimatiltakene i NOU 2023:25, spesielt vedrørende omfattende elektrifisering og viser til behovet for realistiske og gjennomførbare løsninger. Vi fremmer en revurdering av Norges energistrategi ved å foreslå en forskyvning fra vindkraft til utvikling av kjernekraft, inkludert forskning på thorium, som en mer stabil og pålitelig energikilde for fremtiden. Vårt mål er å tilby innsikt som kan føre til en balansert og gjennomførbar strategi for Norges miljøpolitikk frem mot 2050. Vi håper disse punktene vil bidra til konstruktive vurderinger i den videre prosessen. Med vennlig hilsen,Audun KarlstrømKommunestyrerepresentant, Vestnes INP Dato: 26. februar 2024 Med vennlig hilsen, Audun Karlstrøm Kommunestyrerepresentant, Vestnes INP Dato: 26. februar 2024",28.02.2024,Politisk parti
Veterinærinstituttet,"Veterinærinstituttet er et biomedisinsk forskningsinstitutt, og Norges ledende kunnskapsleverandør for nasjonal beredskap innen fiskehelse, dyrehelse, dyrevelferd, samt fôr- og mattrygghet. Våre kjerneaktiviteter er forskning, innovasjon, overvåking, risikovurdering, rådgiving og formidling og kunnskapsstøtte i tillegg til diagnostikk. Vårt innspill vil primært fokusere på kapittel 7 Matsystemet. Vi anerkjenner de store og alvorlige klima- og naturmangfoldsutfordringene som både Norge og resten av verden står overfor. Samtidig vil vi, ikke minst i lys av andre alvorlige internasjonale hendelser og trusler som pandemier og internasjonale konflikter, understreke nødvendigheten av å ivareta forsyningssikkerhet, mattrygghet og tillit til nasjonale myndigheter når man planlegger og iverksetter tiltak for å løse utfordringene. Kapitlet som omhandler matsystemet fremstår etter vår mening noe tynt med tanke på hvor viktig matsystemet er. I kapitlet framholdes at matsystemet står for omkring 1/3 av de globale klimautslippene og at Parisavtalen i fortalen anerkjenner nødvendigheten av matvaresikkerhet. Kapitlet omtaler viktige forhold som matsvinn, kosthold, effektivisering og styrket kunnskapsgrunnlag, men berører ikke eller i utilstrekkelig grad andre viktige forhold som dyrevelferd, dyrehelse, matkriminalitet, merkesystemer og viktige teknologier. Matsystemet trekkes ofte fram som en av de største bidragsyterne til klimautslipp, men både beregningsmåter og kunnskapsgrunnlaget kan gi seg utslag i veldig ulike beslutningsgrunnlag, konklusjoner og prioriteringer. Vi vil derfor påpeke hvor viktig det er at man prioriterer utvikling av og bruker et tilstrekkelig oppdatert og relevant kunnskapsgrunnlag, og at beregningsmåter ikke blir for generelle slik at vesentlige faktorer som varierer mellom produksjons- og forsyningssystemer blir oversett. Tverrsektoriell samhandling i forvaltningen må styrkes vesentlig for å fremme kunnskapsutvikling av systemmessig, regional og/eller nasjonal betydning. Vi trenger bedre norske data for å kunne vurdere potensial og effekter på ulike tiltak i det norske matsystemet. FN definerer matsikkerhet som at alle til enhver tid har fysisk og økonomisk tilgang til nok og trygg mat som møter deres ernæringsmessige behov og matpreferanser som grunnlag for et aktivt liv med god helse. Mat av tilstrekkelig høy kvalitet må derfor være tilgjengelig der folk bor, noe som medfører at det naturlige produksjonsgrunnlaget innenfor relativ nærhet er vesentlig, selv om man også i noen grad kan basere seg på beredskapslagre. Den må også være økonomisk tilgjengelig, og kjøpekraftige samfunn som det norske har derfor også et særlig ansvar for å bidra til å redusere risikoen for at mindre kjøpesterke befolkningsgrupper, særlig i lavinntektsland, kan bli tapere i et internasjonalt matmarked. Høy grad av selvforsyning må forventes å bidra til dette. Effektivisering av produksjon kan bidra vesentlig til reduserte klimautslipp, men må ikke gå på bekostning av dyrs og menneskers helse og velferd. Med relevans for klimautslipp omfatter matsystemet bl.a. arealbruk og -bearbeiding, innsatsvarer, logistikk, prosessering av varer og tilgjengelighet/sporbarhet av dokumentasjon gjennom hele verdikjedene. Dette gjelder også for importerte matvarer. Sporbarhet er avgjørende både for næringsaktørene og myndighetene med tanke på å kunne rapportere ift. erklærte mål om reduserte utslipp eller klimapositivitet. Matkriminalitet som f.eks. tilsiktet feilmerking av produkter, er en utbredt form for svindel. I et system som kan forsterke økonomiske insitamenter for slik svindel – knyttet til uriktige data om klimapåvirkning, vil det i alvorlig grad kunne undergrave lavutslippsmålet. Krav om tilgang til og kvaliteten på data som skal innarbeides i sporbarhetssystemet må derfor ha høy prioritet. Som bidrag til å stimulere alle samfunnsaktører til å ta klimapositive valg er det også viktig at dokumentasjonen gjøres tilgjengelig og forståelig for vanlige samfunnsborgere. Merkeordninger og/eller andre sporbarhetsbaserte systemer som er nøytrale, informative og brukervennlige bør derfor prioriteres og knyttes opp mot kvalitetssikrete beregningsmodeller og det oppdaterte kunnskapsgrunnlaget. Forskning og utvikling, bl.a. innen teknologiske løsninger, vil være vesentlig for å utvikle framtidens lavutslippssamfunn og matsystem. Bioteknologi og genteknologi er kraftfulle verktøykasser som har potensial til å bidra med raske og kostnadseffektive løsninger, for eksempel løsninger som reduserer produksjonstap, reduserer bruken av innsatsvarer og tilpasser systemene til lokale og nasjonale behov, vilkår og fortrinn. Det må i betydelig større grad enn det dagens genteknologilov legger opp til, tilrettelegges for innovasjon. Unødvendige hindringer fra idé til ibruktakelse må unngås, samtidig som man ivaretar hensynet til helse, miljø og dyrevelferd. Dagens genteknologilov medfører i praksis at utviklere har unødvendig store kostnader og opplever for stor usikkerhet om det endelige utfallet av en søknadsprosess med mål om utsettingstillatelse og markedstilgang. Videre er det hensiktsmessig at det på flere områder vurderes og videreutvikles tverrsektorielt og internasjonalt samarbeid. Dette kan bidra til god arbeids-, kunnskaps- og informasjonsdeling, og det er igjen en forutsetning for å utvikle og anerkjenne harmoniserte beregnings-, rapporterings- og dokumentasjonssystemer. Forpliktende og overnasjonalt regelverk, som følges opp på nasjonalt nivå med kontroll og sanksjonsmuligheter så vel som stimulerende virkemidler er også nødvendig. Avslutningsvis er det også viktig å se på hvordan vi selv og andre offentlige virksomheter kan bidra til å nå lavutslippsmålene gjennom egne praksiser. Her vil vi for eksempel peke på muligheten for å benytte sertifiserings- og revisjonsordninger, og ikke minst minne om at digitalisering ikke bare kan være kostnadseffektivt men også kan medføre stor økning i energibehov og dermed bidra til økte klimautslipp. Digitaliseringsprosesser må derfor også ha nødvendig oppmerksomhet rundt arealbruk, energibruk og klimapåvirkninger både i etablerings- og driftsfase. Med vennlig hilsen Merete Hofshagen og Arne Holst-Jensen",28.02.2024,Organisasjonsledd
Veterinært bærekraftforum,"Om innsender Veterinært bærekraftforum (www.VetKraft.no) er en forening for dyrehelsepersonell som er engasjert i klima- og naturkrisene. Foreningen ble dannet i kjølvannet av Veterinærenes klimaaksjon i 2022, der 20 % av landets veterinærer skrev under på opprop til Storting og regjering for sterkere tiltak mot klima- og naturkrisene. Vi samarbeider med blant annet med Legenes klimaaksjon, som sender eget høringsinnspill. Veterinært bærekraftforum støtter fullt og helt Klimautvalgets vurderinger og anbefalinger, og at dette også inkluderer en organisering av klimaomstillingen. Vi vil spesielt fremheve tre tema i kulepunktene under. I tillegg har vi lagt til tre tema - som sett fra et veterinærfaglig ståsted, burde vært bedre belyst. Ellers kunne vi ønsket oss en tilsvarende grundig rapport for natur, all den tid klima- og naturkrisa må sees under ett og løses parallelt. At vi alle, hele samfunnet, erkjenner dette faktum og må ta det til følge, vil være grunnleggende viktig. De gjenværende «kvotene» må forbeholdes sektorer som uunngåelig må kunne tillates noe utslipp, så som for ekesempel matproduksjon. At det må etableres en «fossilpause», fram til en, sitat: «strategi for sluttfasen av norsk petroleumsvirksomhet», er utarbeidet. FN og IEA har da også slått fast at det meste som allerede er funnet av fossiler må ligge, dersom ikke 1,5°C-grensen skal overskrides. Også innen helsefaglige miljø er kravet om letestopp og utfasing tydelig. Det gir tyngde at WHO, WMA (World Medical Association), ICP (International Council of Psychologists) og rundt 200 andre internasjonale helseorganisasjoner stiller seg bak initiativ som The Fossil Non-Proliferation Treaty (fossilfueltreaty.org).  Fortsatt produksjon og bruk vil i stadig større grad gå utover mennesker og dyrs helse og velferd. At vi må ordne organiseringen på en god måte, både for klima og natur – de må sees i sammenheng. En viktig forutsetning for å få til det, vil være å snarest få på plass et overordnet styringssystem som beskriver tilstanden og utvikling, basert på nødvendige data fra hav, land og atmosfære. Sammen med god planlegging, gjennomføring og evaluering gir det håp om å kunne nå målene for 2050. Av andre kommentarer og innspill på områder som vi ut ifra helse- og veterinærfaglige ståsteder mener er særlig relevante er: Under Del A, punkt 2.1 Klimaendringene gir alvorlige konsekvenser, siteres i introduksjonen IPPC: «Dersom verden ikke reduserer klimagassutslippene, vil det føre til dårligere tilgang til mat og vann, dårligere fysisk og mental helse, humanitære katastrofer, tap av naturmangfold og utryddelse av arter, skader på natur, infrastruktur og bygninger, og tap av liv (IPCC, 2022a)». Omkostningene klimaendringene faktisk vil få for mennesker og dyr vil være vesentlige og burde i sterkere grad vært belyst. Utvalget fremhever tverrsektorielt samarbeid som et premiss for å lykkes med omstilling og tilpasning - og her bør helse- og veterinærsektoren på en helt annen måte involveres. Tas ikke klima- og naturkrisa på større alvor vil konsekvensene (https://vetkraft.no/konsekvenser/), sett fra et helse- og veterinærfaglig ståsted, være Alt henger sammen med alt, hvilket gjenspeiles i begrepet Én helse (One health, https://vetkraft.no/en-helse/) – menneskers, dyrs og miljøenes helse er gjensidig avhengig av hverandre, så vel lokalt som globalt. Tverrfaglig samarbeid om å løse og tilpasse seg de nevnte utfordringer vil være helt nødvendig. Også matproduksjonen må endres, jamfør kapittel 7, men denne sektoren innrømmes nødvendigvis noe klimautslipp. Det må være et mål i omstillingen å øke norsk selvforsyningsgrad. Da må hav- og landbruksarealer vernes og de naturgitte premisser for matproduksjon kunne utnyttes, innenfor et bærekraftperpektiv. Import av fôrråvarer og mat fra andre lands natur- og hav- og landbruksarealer er på flere måter problematiske og burde i rapporten vært belyst. Det gjelder blant annet med hensyn til de enkelte varers reelle klimaavtrykk, naturforbruk, dyrevelferdsstandarder og bruk av legemidler og plantevernmidler. Perspektivet sirkulær bioøkonomi mangler. Konsekvensene av et varmere, våtere og villere klima gjør seg allerede gjeldende - og vil bli større, dersom ikke temperaturøkningen stoppes. Klimatilpasninger innen en rekke sektorer må gjennomføres i praksis. Det gjelder ikke minst sikring av matproduksjon, så vel nasjonalt som globalt, samt drikkevann av hygienisk tilfredsstillende kvalitet. Vi må på ulike vis få arbeide for en mer robust matproduksjon og en økt grad av selvforsyning i Norge, ikke minst med tanke på beredskap. Det i en antatt mer urolig tid, med konkurranse om knappere ressurser globalt.  Vi støtter også fullt ut Legenes klimaaksjon sitt høringsinnspill om at «Norge må anerkjenne sitt solidaritetsansvar». Det er først og fremst de velstående land og folk som har forårsaket, og stadig forårsaker, de største skadene på natur og klima, mens det er de minst velstående land og folk som blir mest skadelidende. Thorbjørn Refsum (Sign), leder Rolf Bjerke-Larssen (Sign), medlem Karen Johanne Baalsrud (Sign), styremedlem",29.01.2024,Forening
Vitenskapskomiteen for mat og miljø,Vitenskapskomiteen for mat og miljø (VKM) takker for invitasjonen til å komme med innspill til Klima- og miljødepartementets høring av Klimautvalgets NOU 2023: 25 Omstilling til lavutslipp – Veivalg for klimapolitikken mot 2050. Vedlagt følger VKMs høringsinnspill.,30.01.2024,
WoodWorks! Cluster,"WoodWorks! Cluster er en trebasert næringsklynge. Vi har lest Klimautvalget 2050 sin rapport med stor interesse. Den trekker opp mange viktige tiltak for å bevege Norge i en mer bærekraftig retning. Skog og trebruk er omtalt, og treproduktenes lager av karbon fra CO2, lave energibruk i prosessering og muligheten til å erstatte mer klimaskadelege material er nevnt. Det er satt opp et mål om økt verdiskaping, ved å legge til rette for økt produksjon av trevirke, bioenergi og andre produkt og tjenester knytta til skog. Det står: «Spesielt for skog og hav er det avsatt for lite arealer til tradisjonelt vern. Dette vernet må økes betraktelig for å ta vare på økosystemenes karbonlagre.» Dette er nevnt i sammenheng med Kunming-Montreal rammeverket (Naturavtalen). Vi mener det er svært godt dokumentert at aktivt skogbruk og bruk av treprodukter er klimavennlig. Vi mener derfor det er feil å frede mer areal enn nødvendig gjennom tradisjonelt vern. Det er minst like viktig å ivareta arealer til bærekraftig utnyttelse og produksjon. Nedbygging av skogarealer fjerner muligheten til å produsere fornybare ressurser på disse arealene. Landbruksdirektoratet oppgir at det avskoges ca 60 000 daa skog i året, og omfanget øker. Landbruksdirektoratet har beregnet at dette tilsvarer en tapt produksjon på 1,3 millioner m3 i året på de arealene som er avskoget de siste 30 årene. Fortsetter vi i samme takt, taper vi en årlig produksjon i all framtid på ytterligere rundt 3,4 millioner m3. Til sammenlikning har hogsten i Norge ligget på 10-11 millioner m3 de siste årene. Generelt sett mener vi utredningen ikke godt nok klarer å fange opp helheten i verdikjeden som har sitt utgangspunkt i skogen. Skog og skogbruk blir vurdert isolert, uten å trekke med de positive klima- og miljøeffektene av å bruke produktene fra skogen. Da havner man fort opp i en konklusjon om å frede mer. Dette gir seg også utslag i at det er meget stort fokus på energi. Det er riktig og bra. Men man går også der glipp av å få med effekten av å bruke produkter fra tre, som har mye lavere energibehov i produksjon og ofte kan produseres lokalt med lite transport. I tillegg gir skogen betydelige mengder bioenergi, både direkte fra råstoff som ikke egner seg til andre formål og indirekte fra restråstoff og når treproduktenes levetid er over.",23.01.2024,Forening
WWF Verdens naturfond,Viser til vedlagt høringsuttalelse fra WWF Verdens naturfond.,09.02.2024,Stiftelse
Yara,"Høringssvar fra Yara til NOU 2023:25 Omstilling til lavutslipp – Veivalg for klimapolitikken 2050 Yara ble grunnlagt i 1905 for å bekjempe sult i Europa. I dag er vi et globalt industrikonsern med hovedkontor i Norge, og vårt formål er å fø verdens befolkning på en bærekraftig måte, og ta vare på planeten. Yara vil berømme Klimautvalget for et omfattende og innsiktsfullt arbeid som påpeker viktige veivalg vi som samfunn må ta for å kunne nå klimamålsettingene vi har satt oss. Yara har følgende innspill til det videre arbeidet: Utslipp fra landbruk Ifølge utvalgets rapport vil jordbrukssektoren gå fra å ha under 10% av nasjonale utslipp i dag, til å ha 76% av totale utslipp i 2050. Rapporten legger til grunn at jordbruket kan gå ned til 3,8 millioner tonn CO2 -ekvivalenter med tekniske forbedringer og reduksjon i kjøttforbruk. Yara mener god agronomi og balansert tilførsel av mineralsk og organisk gjødsel er nøkkelen til å sikre effektiv og forsvarlig matproduksjon. Yara mener en blanding av mineralgjødsel og organisk gjødsel er den mest bærekraftige måten å sikre balansert næringstilgang i jordbruket. En betydelig del av utslippene fra kornproduksjon kommer fra produksjon av gjødsel, ved bygg er det for eksempel estimert 16,2% (Korsæth, 2021). Produksjon av mineralgjødsel på fornybar energi er i dag mulig, og kan bidra til betydelig reduksjon i utslipp fra matproduksjon, men er ikke konkurransedyktig på pris. Insentiver for å ta i bruk gjødsel med vesentlig lavere karbonfotavtrykk er nødvendig å sikre et marked for slike løsninger. Vi lever i en verden i endring, med økt ustabilitet og klimaendringer. Totalberedskapskommisjonen (2023) skriver at «I et beredskapsperspektiv er det viktig å legge til rette for å produsere så mye mat som mulig i Norge ...». Norge er blant landene i verden med minst jordbruksareal per innbygger (World Bank, 2024) og kun 3,5% jordbruksareal (Arealbarometeret, 2023). Regjeringen satte i Hurdalsplattformen (2021) mål om å øke selvforsyningsgraden korrigert for fôrimport til 50%. Gjennomsnittlig korrigert selvforsyningsgrad var i 2019-2021 39% (Finci, et al, 2023). Lav selvforsyning betyr at vi dag eksporterer betydelige utslipp forbundet med matproduksjon gjennom importert mat og fôrråvarer der utslipp i produksjon rapporteres i opprinnelseslandet. Økt norsk matproduksjon vil trolig føre til økte utslipp nasjonalt, til tross for at det potensielt gjøres på en mer effektiv måte enn importvarene det erstatter. Det er viktig at utslippsberegning og mål for jordbrukssektoren tar hensyn til produksjon, med mål om å redusere utslipp per produsert enhet for å fremme effektiv ressursutnyttelse, fremfor redusert produksjon og eksport av utslipp. Med begrenset ressursgrunnlag for matproduksjon er det avgjørende av dagens jordbruksarealer forvaltes på en fremtidsretta og forsvarlig måte som tar vare på jordhelse og miljø, samtidig som vi utnytter det nasjonale produksjonspotensialet. Det finnes i dag en rekke teknologiske og digitale verktøy med stort potensiale for reduksjon i utslipp og optimalisert bruk av innsatsfaktorer. Korsæth et al (2019) estimerer redusert Nitrogen-utvasking på 2,4% og 2% med presisjonsgjødsling i henholdsvis vårhvete og bygg. Samlet potensiale for presisjonsgjødsling estimerer de til 8 798 tonn CO2 ekv reduksjon årlig. Videre skriver Korsæth et al. at «Potensialet for presisjonsjordbruk vil kunne bli vesentlig større i nær framtid, etter hvert som både teknologi og tilhørende metodikk forbedres. Spesielt vil en videreutvikling av metodikken knyttet til presisjonsgjødsling av eng åpne for store gevinster på miljøsiden, siden dette er systemer med mye næringsstoff i omløp og eng er den arealmessig største veksten i landet». I tillegg til å fremheve effekten av presisjonsteknologi, mener vi det bør åpnes for å ta med utslipp og opptak i arealbrukssektoren slik at tiltak med stor potensiale som følge av endret jordbrukspraksis kan regnes med. Eksempler på slike tiltak er økt karbonlagring gjennom biokull (0,9Mt CO2 ekv per år) og fangvekster (0,21Mt CO2 per år) (Rasse et al, 2019). Utslipp fra industri: Utslipp fra norsk industri, både i og utenfor kvotepliktig sektor, må reduseres kraftig for at Norge skal kunne nå sine klimamål. For å realisere disse utslippskuttene er det nødvendig med en kombinasjon av virkemidler som legger til rette for en slik endring. EUs kvotesystem (ETS) er en åpenbar viktig faktor for å øke kostnaden ved utslipp, men ETS alene vil ikke omstille industrien. Som en del av EUs «Fit-for-55»-pakke introduseres CBAM, Carbon Border Adjustment Mechanism. Det er utvilsomt behov for en innretting som beskytter europeisk industri mot karbonlekkasje ved at varer med høyere klimaavtrykk kan importeres til en lavere pris enn tilsvarende varer produsert med lavere klimaavtrykk, slik CBAM søker å gjøre. Samtidig oppleves det som en stor mangel at det ikke samtidig er utarbeidet en eksportmekanisme som ivaretar de samme varene ved eksport fra EU/EØS til andre markeder. Norske myndigheter bør bruke de fora som er tilgjengelige for dem for å påvirke at en slik eksportmekanisme utvikles. Andre viktige klimainitiativ er Fornybardirektivet (Renewable Enegy Directive, RED). Selv om Norge ikke har tilsluttet seg fornybardirektivet påvirkes vi og muligheten vi har for å eksportere våre produkter av bestemmelsene. Særlig er det viktig at norske myndigheter er oppmerksomme når det diskuteres hvordan krav som stilles i fornybardirektivet kan oppfylles av det enkelte industrikonsern, og vi ber om at industriens behov for å møte krav i fornybardirektivet på en måte som er tilpasset lokale forhold samtidig som målene totalt sett oppnås vektlegges av norske myndigheter. Det er opptil medlemslandene å innarbeide og implementere RED III-mål på nasjonalt nivå. EU-kommisjonen har erkjent utfordringene med å oppfylle RED III-målene for noen sektorer blant annet ammoniakkproduksjon, og har derfor åpnet for å unnta spesifikke ammoniakkanlegg. Disse unntakene vil bli vurdert basert på innsending fra medlemslandene. Norge bør arbeide sammen med EU for å implementere RED III-mål i Norge, men ta hensyn til utfordringene for sektorer som er vanskelige å redusere, og arbeide for et unntak fra RED III for ammoniakkfabrikker. Det er en omfattende omstilling samfunnet vårt skal gjennom for å nå klimamålene vi har satt oss og som er helt nødvendige å nå. Det er viktig at norsk industri kutter utslipp ved omstilling, ikke avvikling. Rikelig tilgang på fornybar kraft til en rimelig pris har vært selve grunnlaget for norsk industrihistorie. Dette grunnlaget er nå i ferd med å erodere bort, mye på grunn av det økte forbruket av fornybar energi industrien trenger for å omstille seg bort fra fossile energikilder. Å sørge for at denne helt nødvendige forutsetningen for grønn omstilling er tilstede bør være førsteprioritet for norske myndigheter. Dessverre kan vi ikke se at tilgangen på ny fornybar kraft øker nok i tråd med etterspørselen, en utvikling norske myndigheter bør gjøre alt som står i deres makt for å snu. Verktøy som punktutslippsprogrammet, andre Enova-virkemidler som programmer som legger til rette for omstilling av for eksempel norsk skipsfart, og øvrige støtteordninger er uvurderlige når et samfunn skal gjennom den omstillingen vi skal nå. Disse virkemidlene må styrkes, og innrettes på en måte som gjør at de er enkle å benytte, og med en forutsigbarhet som gjør at tunge investeringer kan gjennomføres. Karbonkostkompensasjonsordningen, eller CO2-kompensasjonsordningen, er en ordning som skal beskytte norsk industri mot karbonlekkasje. Yara har vært ekskludert fra ordningen siden 2020, på tross av at vi, særlig etter den russiske invasjonskrigen mot Ukraina, opplever en økt konkurranse av produkter produsert med høyere karbonavtrykk enn våre. Norske myndigheter ved NFD har bedt ESA om tillatelse til å innlemme Yara i ordningen igjen, og vi ber om at norske myndigheter intensiverer sitt arbeid mot ESA for å sikre at dette oppnås i 2024. Kilder: Arealbarometer for Norge. (2024, 25. januar). Nibio. https://arealbarometer.nibio.no/nb/norge/ Bechmann, M., Frøseth, R. B., Rivedal, S., Brod, E., Fisher, F., Seehusen, T., Øgaard, A. F., Landbruksdirektoratet, & Nibio. (2023). Tiltak for bedre nitrogenforvaltning i norsk jordbruk (Vol. 9/44). NIBIO. Finci, A., Svennerud, M., Smedshaug, C. A., & Rustad, L. J. (2023). Norsk selvforsyning av matvarer - status og potensial. In NIBIO Rapport. NIBIO. Hurdalsplattformen. (2021, 24. oktober). Stortingsforhandlinger 2021–2025. Oslo: Stortinget. Hurdalsplattformen - regjeringen.no Korsæthe, A. (2021). Klimautslippene fra korndyrking - LCA studie av dyrkingspraksis (presantasjon). NIBIO. https://www.nlr.no/files/documents/Fagforum-Korn/Arrangementer/Korn-2021/Korsaeth_-Klimautslippene-fra-korndyrking.pdf Korsæth, A., Lindgaard, H. J., Veidal, A., & Asheim, L. J. (2019). Utbredelse og potensiell økonomisk og miljømessig nytteverdi med presisjonsjordbruk i Norge. In NIBIO Rapport. NIBIO. Rasse, D., Økland, I., Bárcena, T. G., Riley, H., Martinsen, V., Sturite, I., Joner, E., O'Toole, A., Øpstad, S., Cottis, T., Budai, A., Styret for Forskningsmidler over jordbruksavtalen, & Nibio. (2019). Muligheter og utfordringer for økt karbonbinding i jordbruksjord (Vol. 5/36). NIBIO. Totalberedskapskommisjonen. (2023). Nå er det alvor. (NOU 2023: 17). Oslo: Justis- og beredskapsdepartementet. World Bank. (2024, 25.januar). Agricultural land (% of land area). https://data.worldbank.org/indicator/AG.LND.AGRI.ZS",30.01.2024,Norskregistrert utenlandsk foretak
Yrkesorganisasjonenes Sentralforbund (YS),"Høringssvar til Klimautvalget 2050 sin rapport (NOU 2023:25) YS takker for muligheten til å komme med høringssvar til Klimautvalget 2050 sin rapport. YS sitt høringssvar er utarbeidet i samråd med våre medlemsforbund. 1. Innledning Rettferdighet og legitimitet i klimapolitikken Rapporten har flere forslag som vil kreve gjennomgripende politiske vedtak over flere år, og som vil få store konsekvenser for samfunn og arbeidsliv. YS vedkjenner at kraftige tiltak er nødvendige for å oppnå våre klimamål. Samtidig vil vi trekke frem det utvalget skriver i kapittel 4.2 om rettferdighet i omstillingen. En nødvendig omstilling vil bety at mange av dagens arbeidsplasser enten fases helt ut, eller endres så fundamentalt at de i praksis blir nye stillinger. I tillegg vil mange arbeidstakere oppleve at stillingene vil kreve ny og annen kompetanse for å ta i bruk nye verktøy i møte med omstillingen. Vi kan ikke legge til grunn at alle arbeidstakere vil akseptere at deres jobb og deres kompetanse i praksis ofres for et større og abstrakt felles gode. For at en nødvendig og tilstrekkelig omfattende omstilling skal ha den nødvendige legitimiteten i befolkningen og blant arbeidstakere må den oppleves som rettferdig. Omstillingen må ta utgangspunkt i de menneskene vi har, dagens og morgendagens arbeidstakere, med deres kompetanse og erfaring, og legge til rette for at de kan gi sitt beste bidrag på en meningsfull måte. I denne sammenhengen er det også viktig med realistiske målsettinger. Det er viktig å balansere farten på utslippsreduksjoner slik at det ikke går for hardt utover befolkningen. Alle skal føle seg inkludert og har forståelse for det klimaarbeidet som utføres. Vi må unngå å etterlate noen, og at det skapes en økende motstand mot de nødvendige klimatiltakene. Det er viktig å huske på at befolkningen både skal ha evne og være villig til å leve med konsekvensene, ikke bare av klimaendringene, men også av tiltakene som iverksettes. Arbeidslivets parter og deres rolle i det grønne skiftet I denne sammenhengen vil YS understreke viktigheten av treparts- og partssamarbeidet. Det norske partssamarbeidet med sterke parter både nasjonalt og lokalt, og med en langsiktig dialog bygget på gjensidig tillit gir Norge et konkurransefortrinn. Ved å ha partssamarbeidet med som et ledd i beslutningsprosessen for tiltak knyttet til omstilling vil tiltakene både kunne treffe bedre, og få større legitimitet i arbeidslivet. Dette må gjelde fra toppen, i det sentrale trepartssamarbeidet, via regional- og lokalpolitiske tiltak og helt ned i den enkelte virksomhet. Partene vil kunne bidra til å belyse konsekvensene av tiltakene, slik at myndighetene bedre kan vurdere og veie de sosiale kostnadene opp mot klimaeffekten. Samtidig vil partene i større grad enn myndighetene kunne identifisere hensiktsmessige kompenserende tiltak for de berøres av tiltakene. Partene kan også bidra med å skape økt legitimitet og aksept for klimapolitikken. En vellykket omstilling er summen av alle tiltak, store som små. Partene ser forskjellige utfordringer og muligheter hver fra sine ståsted, og vil bedre kunne identifisere bredden av mulige tiltak enn myndighetene alene. Omstillingen kan ikke se på dagens arbeidsliv alene og fokusere på enkelttiltak som kutter utslipp. En storstilt og gjennomgående omstilling i arbeidslivet må ta utgangspunkt i selve arbeidet, og hvordan det organiseres, planlegges og gjennomføres, og kan ikke gjennomføres uten partenes aktive deltakelse. Helhetstenkning fremfor sektorprinsipp For å takle de komplekse utfordringene vi står overfor, vil det kreve en helhetlig strategi som favner tverrsektorielt. Problemet med sektorprinsippet som vi har i dag er nettopp å håndtere problemer som er sektorovergripende, fordi ingen har ansvar for helheten. YS har gjentatte ganger fremhevet viktigheten av en helhetlig tilnærming i politikkutvikling og målsetninger. Dette er også relevant i forbindelse med løsninger på klima- og naturkrisen, særlig i sammenheng med energipolitiske målsetninger i grønn retning. Problemet er at disse områdene ofte opererer isolert fra hverandre med inkonsekvente målsetninger, spesielt når det gjelder naturbevaring og mål innen utbygging av grønn energi. Det er viktig å utvikle en helhetlig politikk hvor målsetningene er koordinerte og komplementære, uten å motarbeide hverandre. Som Klimautvalget skriver i sin rapport, vil dette kreve at vi tenker lengre og bredere og har et helhetlig perspektiv i politikkdokumentene. Det vil gjøre at både befolkning og næringsliv har noe mer konkret å forholde seg til på lang sikt, som vil skape forutsigbarhet og gjøre det lettere å lage en plan for omstilling. Det gir også tillit til at politikken ikke endrer seg drastisk, for eksempel med endringer i politisk ledelse. Sektordepartementene og fagetatene spiller en nøkkelrolle i å realisere klimapolitikken og lede Norge mot en bærekraftig fremtid. Det er avgjørende at alle statlige organer forplikter seg til våre overordnede målsetninger. Rapporten viser til at det være et behov for en evaluering av om Norges nåværende organisasjonsstruktur er tilstrekkelig effektiv for å sikre en samlet og vellykket omstilling, noe YS kan være enig i. YS støtter videre anbefalingen om at det legges frem helhetlige klima- og energiplaner for Stortinget hvert annet år, og at det søkes brede og ambisiøse klimaforlik. 2. Innspill til Klimautvalgets hovedanbefalinger Utfasing av petroleumsvirksomheten og leting etter nye olje og gassforekomster YS er skeptisk til å datofeste en utfasing av norsk petroleumsvirksomhet, da det grønne skiftet i både Norge og Europa forutsetter en fortsatt tilgang på disse ressursene i overskuelig fremtid. YS er derimot positiv til at det utarbeides en strategi for sluttfasen av norsk petroleumsvirksomhet og tiden etter. Dette er en mer konstruktiv og fremtidsoptimistisk tilnærming, og som vil kunne gi oss som nasjon anledning til å tenke langsiktig og strategisk. Det offentlige virkemiddelapparatet kan brukes for å understøtte og underbygge en slik langsiktig strategi i den omstillingen Norge står overfor. YS er også skeptisk til å avslutte letingen etter nye olje- og gassforekomster, samtidig som vi anerkjenner behovet for å være selektive og forsiktige ved åpning av nye utvinningsområder. I denne prosessen må miljøhensyn, samt interesser fra fiskeri- og havbruksnæringen, vektlegges tungt. Videre ønsker YS å understreke viktigheten av å maksimere bruken av allerede etablert infrastruktur og utstyr innenfor rammer som er både teknisk og økonomisk forsvarlige. Dette inkluderer rørledninger, plattformer, mobile installasjoner og skip. I den sammenhengen ser vi det som viktig å utvinne ressurser i nærheten av eksisterende infrastruktur, utnytte deres fulle potensial og levetid. Dette tilnærmingen fremmer effektiv ressursutnyttelse og representerer en mer bærekraftig praksis sammenlignet med å avskrive fungerende utstyr. YS støtter forslaget om at omstillingen vi står overfor må møtes med reelle utslippskutt her hjemme, ikke bare kjøp av kvoter og fremtidig CO2 fangst. Kvoter og karbonfangst- og lagring (CCS) vil likevel være en viktig faktor som må være en del av regnskapet. CCS vil også bli stadig viktigere fremover, også i petroleumsvirksomheten. Fangst og lagring kan gjennomføres både i produksjonsfasen av petroleumsprodukter og når produktene skal brukes. Politikk for jordbrukssektoren Vi er positive til at det utvikles en politikk for omstilling av jordbrukssektoren. Vår tilnærming er imidlertid at denne omstillingen bør fokusere på å øke Norges selvforsyning, snarere enn å innføre ytterligere miljøkrav til en sektor som allerede møter betydelige utfordringer i konkurransen mot internasjonale aktører og land med lavere produksjonskostnader. Øke Norges selvforsyning er viktig både for bærekraft og for å styrke beredskapen. Prising av utslipp YS mener at prinsippet om at forurenser skal betale skal ligge til grunn for klimapolitikken. Vi støtter derfor forslaget om at prising av utslipp tas i bruk så langt mulig, og det utarbeides en opptrappingsplan for karbonprisen også etter 2030. Samtidig er det viktig at en slik opptrappingsplan må ikke bidra til å presse norske virksomheter ut av den internasjonale konkurransen. Det er viktig at klima- og avgiftspolitikken styrker det norske næringslivets posisjon i det fremvoksende lavutslippssamfunnet og skaper fremtidige arbeidsplasser. Markedet spiller en nøkkelrolle i å fremme innovasjon og konkurranse, som er essensielt for utviklingen av nye klima- og miljøløsninger. Derfor støtter vi utviklingen av støtteordninger som minimerer økonomisk risiko for bedrifter som utvikler og tester ny klima- og miljøteknologi. Kompetanse og behov for etter- og videreutdanning En satsing på kontinuerlig etter- og videreutdanning er nødvendig for å utstyre både dagens og morgendagens arbeidstakere med kunnskapen, ferdighetene og holdningene som trengs for en grønnere og mer bærekraftig økonomi og samfunn. I tillegg til å gi arbeidstakerne de nødvendige ferdighetene til å møte omstillingen vil utdannings- og opplæringsinstitusjonene gjennom å gjøre bærekraft til en del av undervisning bidra til å skape en felles forståelse av de dype og transformative endringene som er nødvendige for et bærekraftig og grønt skifte. Kompetansebehovsutvalgets rapport ""Utfordringer for grønn omstilling i arbeidslivet"" påpeker at feil kompetanse kan hindre fremgangen i det grønne skiftet og sette Norge i en ufordelaktig posisjon når det gjelder å bygge en konkurransedyktig økonomi i framtiden. Selv om det vil være en økende etterspørsel etter spesialister innen bærekraft, vil det største behovet være å utvide og forsterke bærekraftskompetansen på tvers av hele arbeidsstyrken. Det vil derfor være behov for en betydelig styrking av de økonomiske rammebetingelsene for kompetanseutvikling i hele arbeidslivet fremover. Skal hele arbeidslivet klare den nødvendige omstillingen, bør flere videreutdanne seg i kombinasjon med jobb. Spørreundersøkelsen YS Arbeidslivsbarometer for 2023 viser at blant arbeidstakere som er interesserte i etter- og videreutdanning, er 69% interesserte i jobbrelatert opplæring fremfor annen formell utdanning. Samtidig viser samme undersøkelse at interessen for etter- og videreutdanning har vært synkende i mange år. Dette gjelder særlig de med utdanning på grunnskolenivå. Denne gruppen oppgir også i størst grad at de frykter å ha redusert arbeidskapasitet eller å være utenfor arbeidslivet om fem år. Det er en uheldig og usosial utvikling at arbeidstakere med kort eller ingen formell utdanning i mindre grad deltar i etter- og videreutdanning enn de med høyere utdanning, og oftere frykter utenforskap. Utvalget anbefaler at gjennom samarbeid og dialog mellom partene, utdanningssektoren og politiske myndigheter tas en strukturert tilnærming til etter- og videreutdanning for å møte lavutslippssamfunnets kompetansebehov. YS er enig i dette, men minner likevel om at det allerede eksisterer godt etablerte strukturer gjennom trepartssamarbeidet, ulike bransjeprogram m.v. Disse systemene kan selvsagt både utvides og utvikles, men det er viktig at vi bruker systemene og strukturene som allerede er etablert. YS mener videre at kompetanse og kunnskap opparbeidet i oljeindustrien må utnyttes til utvikling av fornybar energi og utvikling av nye næringer. 2. Innspill til Del B Kapittel 4: Usikkerhet og rettferdighet i omstillingen YS ønsker å understreke behovet for en større innsikt om fordelingsvirkninger av klimapolitikken som føres, som utvalget anbefaler. Da om hvordan både enkelttiltak og hele omstillingen virker inn på fordeling mellom ulike grupper i samfunnet. For YS er det særlig viktig å få en større innsikt i hvilke ulike bransjer eller næringer kan bli truffet av politikken som føres. Klimautvalget sier tydelig at oppslutning om klimapolitikk og omstilling til et lavutslippssamfunn er avhengig av rettferdig fordeling. Videre slår utvalget fast at Norge som et land med små forskjeller har et godt utgangspunkt. Dette er vi jo enige i, men vi vil samtidig understreke at dette ikke kan tas for gitt. En mer ambisiøs klimapolitikk og raskere omstillinger framover kan kreve mer kraftfull omfordelingspolitikk enn den vi har i dag. Kapittel 5: Energisystemet YS støtter anbefalingen om at energieffektivisering prioriteres samtidig som produksjonen av fornybar energi økes for å ha tilgang på tilstrekkelig energi. Vi ønsker samtidig å understreke viktigheten av at gode støtteordninger for spesielt husholdningene må være på plass, noe som vil være viktig for å få til en god og rettferdig omstilling. Utvalget anbefaler at kraftprisene må reflektere at kraft er en knapp ressurs for å gi insentiver til å begrense bruken av kraft. YS er for så vidt enige i dette, men vi mener at det er minst like viktig å bygge ut mer kraft, slik at dette ikke blir en så knapp ressurs. Billig kraft har vært et konkurransefortrinn for norsk industri, det har skapt arbeidsplasser, og vi har etablert bosettingsmønstre og bygget boliger med dette som utgangspunkt. Vi minner om at høy etterspørsel etter norsk strøm gir igjen store muligheter for lønnsom ny utbygging av kraft, både solkraft, vindkraft og oppgradering av eksisterende vannkraftverk. En radikal endring i tilgangen på kraft vil skape store utfordringer, både for næringsliv og for husholdningene. Videre støtter YS anbefalingen om at utbygging av fornybar energi og ny infrastruktur skjer innenfor rammen av en helhetlig arealpolitikk. YS mener at det må legges til rette for at utbygging både av produksjonskapasitet for strøm og utbygging av strømnett skjer raskt og uten ugrunnede hindringer, innenfor de rammene som settes av hensynet til naturverdier. Det er videre viktig at plan- regulerings- og konsesjonsprosesser forenkles, slik at vi får fart på videre utbygging av fornybar energi. Som utvalget skriver i rapporten, kan etableringen av infrastruktur for transport og lagring av CO2 på norsk sokkel gjøre det mulig å produsere blått hydrogen. YS mener at dette potensialet for hydrogenprosjekter bør sees nærmere på. Selv om flere av disse prosjektene er i startgropen, representerer de en betydelig mulighet for en renere energiproduksjon. Inkludering av hydrogen i energimiksen kan bidra til å redusere avhengigheten av fossile brensler og fremme overgangen til en mer bærekraftig energisektor. Noen installasjoner på norsk sokkel har koblet seg på landets sentralnett. En annen måte å øke gassturbinenes virkningsgrad/belastning, i stedet for å hente energi fra land, er å koble flere anlegg sammen i såkalt ringforsyning. Da kan man stoppe mange gassturbiner, og produsere nok kraft til alle sammenkoblede anlegg med kun et fåtall turbiner. En annen måte å øke kraftproduksjonen på kan være å utnytte geotermisk varme til kraftproduksjon. Vi har allerede mange tomme brønner på sokkelen, som egner seg godt til formålet. Utforskning og utvidet bruk av geotermisk energi, spesielt i områder med eksisterende infrastruktur, kan være en kostnadseffektiv måte å produsere renere energi på. Kapittel 6: Arealer og natur YS mener at naturødeleggelser må avgiftsbelegges på en hensiktsmessig måte. Vi støtter derfor utvalgets anbefaling om at det innføres et system der den som nyter godt av å bygge ned natur, skal betale for det. Kapittel 8: Transport og mobilitet Norge har 100.000 km offentlig vei. Nesten halvparten av dette utgjør fylkesveier. Til vedlikehold av fylkesveier har regjeringen bevilget 415 millioner kroner i statsbudsjettet 2024. NAF har anslått at vedlikeholdsetterslepet på vei tilsvarer 170 milliarder kroner. Det er over 400 ganger for lite enn det som er nødvendig for å sikre en trygg standard på fylkesveiene. YS synes det er bekymringsfullt at forfallet på veiene fortsetter, og at myndighetene fortsetter å prioritere dyre og omfattende riks-prosjekter fremfor å vedlikeholde og utvikle eksisterende veinett. Dårlig vedlikehold av veiene øker sannsynligheten for ulykker, og representerer en særlig risiko for yrkessjåfører, som utgjør en betydelig andel av vår medlemsgruppe og som daglig ferdes på norske veier. I tillegg opplever Norge, som mange andre land, tap av biologisk mangfold og ødeleggelser av natur. Natur blir ofte påvirket av utbygging, inkludert veiprosjekter. En spørreundersøkelse fra NRK viser at over 75 % av nordmenn uttrykker bekymring for naturtap, og mange mener politikerne bør gjøre mer for å stanse dette. En annen undersøkelse viste at på landsbygda i Norge er det stor oppslutning om vedlikehold av eksisterende veier. I mindre sentrale strøk foretrakk 68 % av de spurte vedlikehold fremfor nye veiprosjekter. Generelt er det altså en forståelse for at utbygging, inkludert veibygging, har en innvirkning på natur og miljø, og det er en økende bevissthet og bekymring for disse spørsmålene blant befolkningen. Vedlikehold og oppgradering av eksisterende veier kan ha en betydelig lavere karbonfotavtrykk enn bygging av nye veier. Dette skyldes flere faktorer: Vedlikehold og oppgradering av eksisterende veier er altså mindre inngripende på naturen sammenlignet med nye veibyggeprosjekter. Fokus på vedlikehold kan også være mer kostnadseffektivt. Investeringer i vedlikehold kan forlenge levetiden til eksisterende veier og forhindre dyrere reparasjoner i fremtiden. Skal vi nå våre mål i Naturavtalen og samtidig bygge ut kraft fra fornybare kilder og oppgradere strømnettet, er vi nødt til å prioritere utbygging av ny infrastruktur som er nødvendig, og samtidig undersøke hvor man i stedet kan oppgradere eksiterende infrastruktur for å skåne natur og minske arealbruken. YS støtter derfor anbefalingen om at eksisterende infrastruktur utnyttes og vedlikeholdes fremfor utbygging av ny infrastruktur. Utvalget anbefaler at det bør satses på direkte elektrifisering så langt som mulig, og ikke energikrevende drivstoff som hydrogen eller biodrivstoff. YS ønsker å legge til at om vi skal lykkes med elektrifisering av lufttransporten, må det på plass gode incentivordninger. Det kan også være aktuelt også med nye lufthavner i et nytt kortbanenett for mindre elektriske fly. YS støtter anbefalingen om at det bør legges mindre vekt på å legge til rette for høy hastighet i veisystemet. I tillegg til miljøgevinsten dette gir, vil det også redusere konsekvenser av ulykker langs veiene. Kapittel 9: Økonomisk aktivitet, velferd og sirkularitet Som fremhevet i rapporten fra klimautvalget er omstillingen til en sirkulær økonomi nødvendig for utviklingen til en bærekraftig økonomi. YS støtter derfor utvalgets anbefaling om at det er nødvendig med en mer sirkulær økonomi. Utvalget anbefaler at perspektivmeldingen bør inneholde analyser som viser i hvilken grad framskrivninger av økonomisk vekst er konsistente med målsettingen om reduserte klimagassutslipp og en mer sirkulær økonomi. YS vil påpeke at overgangen fra en fremtid hvor økonomisk vekst er en målsetting, vil kreve store omveltninger i vår samfunnsstruktur. Det vil derfor være svært viktig at arbeidslivets parter involveres i et slikt arbeid. Det skal lønne seg å ikke bruke jomfruressurser, men heller gjenbruke materialer i produksjoner. Tiltak som innføring av momsfritak for reperasjonstjenester og utforske skattefordeler og avgifter knyttet til andel av enten bedriften eller porteføljen som møter minimumskravene i taksonomien, vil gjøre sirkulære bedrifter mer konkurransedyktig og kan være med på å senke finansieringskostnadene for bærekraftige initiativ i markedet. Offentlige anskaffelser spiller en sentral rolle i å drive verdiskaping og påvirke utviklingen av det norske markedet. Hovedregelen på 30% er et godt utgangspunkt, men det mangler en spesifikasjon knyttet til sirkulære produkter. Implementeringen av standardiserte kriterier for minimumskrav til sirkularitet i anbudsprosesser, eksempelvis basert på taksonomikrav på sirkularitet, kan bidra til å øke andelen og veksten av et sirkulært marked i Norge. Kapittel 11: Norges fotavtrykk Myndighetene vurderer hvordan Norge kan inkludere utslipp fra utenriks luftfart og sjøfart knyttet til Norge i de norske, territorielle klimamålene. YS støtter denne anbefalingen, men påpeker samtidig viktigheten av å følge en internasjonal standard i denne prosessen. En slik tilnærming er nødvendig for å unngå komplikasjoner i gjennomføringen av dette arbeidet. Kapittel 12: Petroleumssektoren Som beskrevet på rapportens side 228. har Norge strenge krav til utslipp av naturgass, og ren produksjonsfakling er forbudt. YS vil understreke at dette er ikke normalen i den globale petroleumsindustrien. Normalen er at naturgass brennes av i enorme mengder, og man har hovedfokus på å utvinne oljen. Her skiller Norge seg ut i vesentlig grad. Det ble tidlig laget et lovverk som sørget for at naturresursene ble ivaretatt og kunne utnyttes i større grad. Dette gjør Norsk oljeutvinning mindre karbonintensiv, og med høyere utnyttelsesgrad. Man øker energimengden som er tilgjengelig for konsum, men utslippene er i utgangspunktet sammenlignbare. Dette åpner også opp for, i større grad, å kunne ta hånd om utslippene ved forbrenning av gassen hos sluttbruker. 4. Innspill til Del C: Veivalg og virkemidler YS støtter anbefalingen om at det arbeides kontinuerlig med å utvide omfanget av karbonprising og med å øke prisen for utslipp som er lavt priset. Samtidig er det viktig at Norge ikke er for offensiv slik at dette flytter arbeidsplasser ut av landet og til andre land som ikke er like offensive. Vi er også enige i at klimaskadelige og naturskadelige subsidier identifiseres og fjernes, men det bør likevel gjøres konkrete og helhetlige vurderinger i hvert enkelt tilfelle. Videre anbefaler utvalget at det bør vurderes om andre virkemidler enn prising er mer styringseffektivt og gir gunstigere fordelingseffekter, som juridiske, pedagogiske og gjennom bruk av offentlige anskaffelser. YS støtter dette og vil legge til at den norske stat må gjennom sine bevilgninger bidra til å understøtte smarte klimaløsninger, enten det er ved innkjøps- og kontraktsinngåelse eller i forhold av regulatorisk art. Utvalget mener at juridiske virkemidler som krav, påbud og forbud, og prosessuelle krav om å vurdere klimaeffekt eller vektlegge klimahensyn, er ofte effektivt og bør i større grad tas i bruk. YS støtter for så vidt dette, men viser til at man må ikke gå for fort frem i denne sammenhengen. Her er det viktig å se hva våre handelspartnere gjør – og samtidig bidra til å bevare norske arbeidsplasser. Norge må gjerne ligge langt fremme, men ikke så langt fremme at vi går fra våre handelspartnere. 5. Innspill til Del D: Organisering for klimaomstilling YS støtter utvalgets anbefaling om at det raskt etableres et styrket klimastyringssystem i arbeidet med å omstille Norge. Vi minner samtidig om at etableringen av et styrket klimastyringssystem bør være gjenstand for en bred offentlig debatt, hvor partene i arbeidslivet involveres i arbeidet. 6. Andre innspill Kommunikasjon av klimapolitikken til befolkningen Det er viktig at kommunikasjonen av klimapolitikken er klar og forståelig. YS Arbeidslivsbarometer 2023 viser at nesten 3 av 4 arbeidstakere ikke klarer å se for seg hvordan det grønne skiftet vil påvirke deres arbeidssituasjon. Det er et tydelig behov for en større forståeliggjøring av klimapolitikken og dens konsekvenser. Befolkningen må i større grad informeres om hvorfor tiltakene er nødvendige, hvilke konsekvenser de har, og hvordan de vil dra nytte av dem på lang sikt. Partene i arbeidslivet kan spille en viktig rolle i å bidra med folkeopplysning, noe vi ser at utvalget også nevner. Vi vil også trekke frem det utvalget skriver om behovet for en tidlig og bred offentlig debatt om klimapolitikk fra EU, og at det bør arbeides for tidligere etablering av norske posisjoner og involvering av offentligheten for å bidra til forankring av klimapolitikk fra EU på et tidlig tidspunkt. Det offentliges, herunder særlig kommunal sektor og helsesektoren, rolle i omstillingen Myndighetene må invitere til et tett partssamarbeid om å nå bærekraftmålene både nasjonalt og lokalt. Kommunene har et lokalt myndighetsansvar og må i mye større grad bruke partssamarbeidet i dette arbeidet. Dette innebærer at tillitsvalgte har en naturlig plass i et samarbeid for å nå målene i den enkelte virksomhet eller kommune. God kvalitet og tilstrekkelig kapasitet i offentlig tjenesteyting er avgjørende for å nå bærekraftmålene. Ideer og løsninger kan også gjenbrukes og videreutvikles. Offentlig sektor og offentlige tjenester har mer å hente på deling av kompetanse, ressurser og teknologi. Kommunen er ofte en stor, om ikke den største, arbeidsgiveren i mange kommuner. Samtidig er mange lokale, private aktører avhengig av kommunen som innkjøper av varer og tjenester. Det betyr at kommunen gjennom sine handlinger kan være en drivkraft for lokal omstilling. Et godt eksempel her er kommunalt renholderne, som i praksis har sluttet å bruke kjemikalier i det daglige renholdet, og hvor det jobbes med resirkulering av tørkepapir. Gjennom rollen som lokal koordinator og samfunnsutvikler kan kommunen bidra til å utvikle samfunnet på en måte som er bærekraftig. Ved å samarbeide med lokale bedrifter, organisasjoner og innbyggere kan kommunen få frem grønne initiativer og tiltak som å fremme grønn bygging, redusere avfall, og fremme resirkulering. Som ansvarlig planmyndighet har kommunene et særlig ansvar for å lage planer som fremmer bærekraftig utvikling. Dette kan inkludere tiltak som å fremme grønn energi, redusere utslipp, og tilrettelegge for bærekraftig transport. Kommunen har som planmyndighet også et særlig ansvar for å hindre tap av natur som binder opp CO2. Skog, myrer og kulturlandskap binder opp store mengder CO2. Avskoging og nedbygging av disse til fordel for bygninger og veier gir, som utvalget påpeker, utslipp på nærmere 5 millioner CO2-ekvivalenter i 2020, samtidig som det gir mindre karbonlagring i fremtiden. Helsesektoren har på mange områder den samme rollen og den samme innflytelsen som kommunesektoren. Det er en stor arbeidsgiver og stor innkjøper. Som en regional og nasjonal aktør kan helsesektoren, både gjennom helseforetakene og gjennom nasjonal styring, være en foregangsaktør i å koble grønne krav til store og teknisk avanserte innkjøp. Gjennom koblingen til de medisinske forskningsmiljøene vil sektoren også kunne være en drivkraft i utviklingen og implementeringen av ny og grønn teknologi. Som kommunene vil også helsesektoren kunne ta en koordinerende rolle, både på tvers av sektorer og med private og ideelle aktører for å drive frem grønn omstilling i sin bransje. Med vennlig hilsen, Yrkesorganisasjonenes Sentralforbund - YS",31.01.2024,Forening
Z-Clix,"Høringsuttalelse - NOU 2023 25: Omstilling til lavutslipp - Veivalg for klimapolitikken mot 2050 Z-Clix er en privat ombruksbedrift som leverer og utfører energieffektivisering av eldre bygg, ved ombruk av vinduene i bygningen. Vi har utviklet en løsning som gjør det mulig å transformere om de gamle vinduene uten å ta de ut av bygningskroppen, og få de til å bli moderne passivhus-glass (dvs. U-verdi glass 0,5 slik at vindus-konstruksjonsverdi oppfyller Tek-17 kravet om 0,8). Byggenæringen står globalt for 40 prosent av alt Co2 utslipp. I tillegg kommer et betydelig utslipp gjennom oppvarming av bygg etter at de er tatt i bruk. Ombruk og sirkularitet omfatter imidlertid også en rekke andre områder enn byggenæringen. Vår uttalelse er derfor ikke begrenset til å gjelde byggnæringen, men ombruk og sirkularitet generelt som virkemiddel for å nå klimamålene. Vi mener ombruk og sirkularitet både av byggematerialer og annet bør gis enda større fokus i arbeidet norske myndigheter nå skal gjøre, enn det utvalget synes å ha lagt opp til. Det er bra at utvalget setter fokus på dette (blant annet i kapittel 9.5 som er viet dette formål). Vi mener imidlertid at det er en svakhet ved utvalgets rapport ,at fokuset er for lite og at for mye til hva EU gjør. Vi er enige i EU-kommisjonens handlingsplan som utvalget gjengir i rapporten. Den er en god ramme for det norske myndigheter nå skal gjøre. Planen gjengis blant annet slik på side 152 i utvalgsrapporten: EU-kommisjonens handlingsplan for sirkulær økonomi fra 2020 presiseres det at en rask overgang til en mer sirkulær økonomi er en forutsetning for omstilling til et lavutslippssamfunn og redusert tap av biologisk mangfold. Vi oppfatter at utvalget er enig i det kommisjonen beskriver om betydningen av ombruk og sirkularitet for å nå målene i Parisavtalen. Norge er imidlertid et av de landene i verden med høyest forbruk og Co2 utslipp pr. innbygger i verden. Forbruket og utslippet er mye høyere enn i mange av de landene EU lager regelverk og handlingsplan for. Det er viktig at norske myndigheter er bevisst på dette, og tar innover seg at det gjør at Norge ikke bare kan følge det EU foreslår. Vi mener at utvalget har oversett dette med for mye henvisninger til EU`s arbeid. Det er grunn til å anta at sirkulariteten i Norge er lav sammenlignet med de fleste EU-land, nettopp fordi vi er et høy-forbruksland. Dette gjør at «markedskreftene» motarbeider med større tyngde sirkularitet her hos oss, enn det de gjør i de fleste EU-land. Dette gjelder både på leverandør- og konsumentsiden, og enten det er det private eller offentlige som er sluttbruker eller konsument. I sistnevnte tilfelle antas det skyldes for tette bånd mellom leverandørsiden og bestillersiden, med utveksling av informasjon og fagkunnskap. I Norge finnes tilnærmet ingen fagkunnskap på området ombruk/gjenbruk, og årsaken er at dette ikke har vært tema noen gang i yrkesutdanningene vi har samt at ombruk «går på tvers» av det leverandører lever av (å selge nye produkt). Det gir rom for at leverandørsiden får «monopol» på hva som eksisterer av kunnskap om løsninger i dag, i formidlingen av fagkunnskap til bestillersiden. Utvalget er innom problemstillingen i en litt annen sammenheng en det vi her har nevnt, på side 153. Her fremgår: Skatteutvalget mente at det er behov for et skifte til en mer sirkulær økonomi (NOU 2022: 20). Det tradisjonelle synet i økonomifaget har vært at nasjonal miljøpolitikk ikke skal brukes til å rette opp eksterne virkninger som oppstår i andre land. Selv om de eksterne kostnadene av norsk vareforbruk i mange tilfeller ikke oppstår i Norge, vil manglende prising og reguleringer i produsentlandet eller i forbindelse med internasjonal transport, påvirke forbruksvalg i Norge. Det vil gjøre det mer attraktivt å fortsette med forbruk av nye varer fremfor ombruk og reparasjoner. Videre skriver utvalget på side 154: Forholdet mellom priser på nye varer, ombruk og reparasjoner av brukte varer er trolig en viktig del av forklaringen på hvorfor det er krevende å gjøre konsumet i Norge mer sirkulært. Det er overhengende fare for at i Norge vil sterke markedskrefter på leverandørsiden, i større grad enn ellers i Europa, opprettholde ønske om levering av nye produkter i stedet for gjenbruk/ombruk, og motsatt krefter på bestillersiden opprettholde ønske om kjøp av nye produkter i stedet for å ombruke det en allerede har ut fra samme hensyn. Derfor mener vi gjør at Norge må ta et mer selvstendig ansvar enn det utvalget synes å legge opp til, og raskt stille konkrete krav i hvert fall til det offentlige selv som innkjøper. Ombruk og sirkularitet bør også raskt fases inn i de ulike yrkesutdanningene vi har. Slik har det vært i mange andre EU-land i all tid (og var det også i Norge i eldre tider). Et eksempel er at i mange land lærer elever ved bilkarosserifag å lage karosserideler til kjøretøy. I Norge lærer elevene ikke dette har vi forstått. Hos oss lærer elevene bare å bytte ut skadde deler med nye deler som kjøpes inn. Det gir godt bedriftsregnskap fordi norske ansatte har høye lønninger, men gir motsatt et svært dårlig klimaregnskap. Det bør også etableres et eget spesialorgan for innovasjon opp mot ombruk og sirkularitet, som samarbeider med uavhengige forskningsinstitutt. De som skal utvikle fremtidens løsninger har behov for offentlig støtte for dette, og denne støtten bør gis av et organ som besitter kunnskap og forståelse for hva ombruk er og ikke bare besitte kunnskap om tradisjonelle bruksløsninger hvor det skal produseres nytt. En mulighet kan være å benytte Innovasjon Norge og besørge at dette organet får en egen nasjonal avdeling som tilegner seg kunnskapen og viktigheten av ombruk og sirkularitet. Norge skiller seg dessuten ut fra EU-landene, ved at vi ikke er medlem av EU. Riktignok er vi forpliktet til å følge det EU vedtar om dette, men det må implementeres først. Vi tror det vil skape mye unødvendig «støy» og forsinkelser å bare avvente hva EU gjør og forsøke å implementere det hos oss etterpå. Norge har allerede et betydelig etterslep med implementeringer, og temaet utvalget tar opp er for alvorlig til at en kan risikere at det føyer seg inn i rekken av utsettelser med norsk partipolikk årsak. Vi har tillit til at EU med deres ekspertise og organer vil finne gode løsninger som også er treffsikre på svært mange områder også for Norges del i forhold til sirkularitet (f.eks taksonomien som allerede er innført, energimerke-ordningen som ligger i det nye energieffektiviseringsdirektivet for bygg osv). Poenget vårt er imidlertid at det er viktig at Norge som ikke er medlem og som skiller seg ut som et ekstremt høyforbruksland, ikke ensidig bør satse fullt og helt på implementering gjennom EØS-avtalen for å oppnå rask og omfattende sirkularitet. Både fordi en da ikke tar høyde for de ekstra «sterke markedskreftene» for merforbruk her i landet som nevnt, fordi en risikerer mindre treffsikre løsninger på enkelte områder og fordi en risikerer unødvendig forsinkelse og «støy» ved implementeringen i etterkant.",08.02.2024,Aksjeselskap
ZERO,"Klimautvalget 2050 har laget en svært god rapport, og ZERO støtter i all hovedsak utvalgets anbefalinger. Rapporten tydeliggjør hvor utilstrekkelig dagens klimapolitikk er, og hvor omfattende endringer på tvers av hele samfunnet som faktisk trengs om vi skal nå målene for 2050 om å redusere utslipp til nærmest null. ZERO minner om at det er de akkumulerte utslippene som vil avgjøre den globale oppvarmingen. Utslippsutviklingen de neste 10-15 årene vil i stor grad bestemme hvor nær 1,5-gradersmålet vi kan være mot slutten av århundret. Derfor er det viktig å holde fast på 2030-målene også i et langsiktig perspektiv. På de fleste områder er det ingen motsetning mot raske kutt og nullutslipp i 2050, fordi begge krever teknologiskift fra fossilt til fornybart. For oljelandet Norge er likevel en av våre viktigste utfordringer fremover denne: hvordan kutter vi utslipp raskt, uten at vi forlenger det fossile? Blant særlig viktige punkter fra rapporten, som vi håper myndighetene vil lytte til, vil vi fremheve: Selv om ZERO i all hovedsak støtter Klimautvalgets anbefalinger, vil vi trekke fram noen områder hvor vi har utfyllende kommentarer og delvis litt andre vurderinger enn Klimautvalget. Kortsiktige klimamål ignoreres, det gir større utslipp på vei mot 2050 ZERO mener at utvalget i for stor grad nedvurderer betydningen av Norges klimamål for 2030. I sine anbefalinger, for eksempel knyttet til elektrifisering av sokkelen og bruk av biodrivstoff, har utvalget ganske eksplisitt valgt å se bort fra Norges nasjonale klimamål for 2030. Selv om utvalgets mandat er knyttet mot målene for 2050, bør vi på veien dit forholde oss til politiske mål og at karbonbudsjettet er begrenset. Et hovedproblem i både norsk og global klimapolitikk, har nettopp vært at man ikke har innfridd kortsiktige klimamål, samtidig som ambisjonsnivået for de målene som ligger lengre fram i tid har blitt stadig høyere. Det bidrar til å svekke klimapolitikkens troverdighet, noe som i seg selv også kan gjøre det vanskeligere å innfri de langsiktige målene. I tillegg er det, som utvalget også påpeker, slik at tidlige utslippsreduksjoner vil bidra til lavere akkumulerte utslipp enn reduksjoner som kommer senere. For å innfri målene i Parisavtalen er det avgjørende at utslipp kuttes raskt, slik at minst mulig CO2 akkumuleres i atmosfæren. Dette illustreres godt i figur 3.8 på side 46 i utvalgets rapport, som viser ulike scenarier mot et utslippskutt på 90-95 i 2050. Figuren viser forskjellen på 1) et scenario hvor vi følger forventet utslippsbane til 2035, og deretter kutter utslippene veldig raskt mot 2050, og 2) et scenario hvor utslippene kuttes med 55 prosent innen 2030, etterfulgt av en slakere bane mot 2050. Ifølge ZEROs estimat gir disse ulike veiene til 2050 en forskjell på om lag 250 millioner tonn i akkumulerte utslipp. Det tilsvarer mer enn 5 års utslipp på dagens nivå i Norge. Et nytt klimamål for 2035 Klimautvalget anbefaler at Norges klimamål for 2050 presiseres til å innebære reduksjon i utslippene fra norsk territorium med 90–95 prosent sammenlignet med 1990. En slik presisering vil klargjøre at utslippskuttene skal skje nasjonalt, og ikke gjennom kvotekjøp, slik dagens klimalov åpner for. Utvalget argumenterer godt for at dette vil gi mer forutsigbarhet i klimapolitikken. ZERO støtter denne anbefalingen, men mener at en slik presisering av klimamålet bør skje når Norge skal melde inn et klimamål for 2035 under Parisavtalen. Det er ingen grunn til at det som er fornuftig i 2050 ikke også er fornuftig i 2035. Gjennom et tydelig mål for nasjonale utslippskutt, vil det bli lettere å utvikle gode styringsverktøy og rammer for klimapolitikken. I tillegg bør det settes konkrete og ambisiøse mål for Norges internasjonale innsats. Det kan for eksempel være knyttet til bevaring av regnskog, utslippskutt gjennom internasjonalt samarbeid og økt klimafinansiering. ZERO minner om at Miljødirektoratet også har anbefalt at det bør innføres et tydeligere skille mellom nasjonale utslippskutt og Norges internasjonal innsats. Miljødirektoratets anbefaling er at Norges territorielle utslipp bør kuttes med minst 60 prosent innen 2035, og minst 80 prosent når muligheten til samarbeid og kvotekjøp fra andre land inkluderes. ZERO støtter denne anbefalingen. Importerte utslipp og forbruksbaserte klimamål Det er et paradoks at myndighetene i sine klimamål bare teller innenlands utslipp, men gjennom eierskapsmeldingen pålegger statlige selskaper å rapportere på, og sette tydelige strategier for å redusere, indirekte utslipp knyttet til verdikjedene de er en del av. ZERO mener at offentlige investeringer og innkjøp også bør bidra til å redusere utslipp gjennom hele verdikjeden. Det gjelder særlig for store infrastrukturprosjekter og offentlige bygg. ZERO mener at store innkjøp over statsbudsjettet bør prioritere det som gir lavest mulig avtrykk på klima og miljø (ref mål og oppfølging i tråd med vitenskapen, ref prinsippene bak Science Based Target initiative (SBTi for klima) og Based Target network (SBTn for natur) https://sciencebasedtargets.org/) Eksporterte utslipp fra olje- og gassproduksjon ZERO støtter klimautvalget 2050s anbefaling om et forbruksbasert klimamål, og mener at Norge, som en ansvarlig olje- og gassprodusent, også må ta større ansvar for eksporterte utslipp. Vi foreslår at det innføres et lovpålagt krav om karbonretur. Krav om karbonretur innebærer et produsentansvar for klimagassutslipp (omtales som Carbon Takeback Obligation internasjonalt). I tillegg til å være et virkemiddel som rettes mot eksporterte utslipp, er det også et oppstrøms virkemiddel for å finansiere lagring av CO2. Kravet rettes mot produsenter og importører av olje og gass, som geologisk må lagre en progressivt økende andel av CO2 som genereres i bruk (scope 3-utslipp). Virkemiddelet skiller ikke mellom lagring av fossile utslipp (CCS) og utslipp av atmosfærisk opprinnelse (BECCS og DACCS). Krav om karbonretur vil mest sannsynlig først finansiere CCS på industrielle punktutslipp, og sekundært DACCS. Norske olje- og gassprodukter fører til utslipp på over 400 millioner tonn CO2 i utlandet. Et krav om karbonretur kan starte på et moderat nivå, for eksempel 10 millioner tonn CO2 (2,5 prosent). Kravet bør trappes opp til 10 prosent senest innen 2030, og gradvis øke til 100 prosent i 2050. På denne måten støtter virkemiddelet mål om netto nullutslipp. Klima og natur ZERO er enig med Klimautvalget i at det er behov for “tydeligere og mer bindende nasjonale rammer for bruk av arealer”. For å sikre slike rammer bør settes nasjonale retningslinjer for prioritering av areal. Dette bør inkludere både en prioritering av næringsaktivitet, for eksempel fornybar kraft fremfor hytteutbygging, og arealtyper, som sikrer bruk av grå arealer og vern av særlige viktige områder for biologisk mangfold og karbonlagring. Der arealtap ikke kan unngås, bør det på plass en metode som kan tas i bruk i prosjekter for å sikre kompensasjon og restaurering. I et klimaperspektiv bør bevaring av natur og karbonlager være den primære oppgaven. Å restaurere karbonlager vil ta flere tiår. Der arealtap ikke kan unngås, og basert på en prioritering av næringsaktivitet, bør det stilles krav om arealnøytralitet. Dette kravet kan stilles gjennom en forsterkning av miljøhensyn i plan- og bygningsloven, som omfatter 80 prosent av Norges areal. Dette er blant annet gjort i England, der arealpositivitet nå er et lovfestet krav for alle utbygginger. Hvert naturinngrep må restaureres på et grått areal i kommunen der inngrepet er gjort. Flere innretninger av dette kan utformes i Norge - for eksempel kan vi etablere et eget mål for naturens karbonlagre. Det bør i tillegg utvikles incentiver og reguleringer som stimulerer til bruk av grå og regulerte arealer også i Norge, og spesielt til samlokalisering av industri. Det er ledige arealer i en rekke allerede etablerte- og industriparker under etablering. Samlokalisering av industri kan utløse klimagevinster knyttet til både areal, energi, transport og sirkulærøkonomi. ZERO har estimert genvinsten ved samlokalisering av industri til 20 % for energi, og mellom 10-30 % for areal. Gevinsten viser til potensialet for å utnytte overskuddsvarme for industri som ligger samlokalisert, og gevinsten av å dele infrastruktur for areal. Gevinstene har vi beregnet basert på dagens situasjon i fire industriparker. For å utløse disse gevinstene bør det stilles krav til utnyttelse av overskuddsvarme, slik Klimautvalget anbefaler, og nettutbygging bør prioriteres til industriparker. Industriell CO2-fjerning ZERO mener utvalgets vurderinger knyttet til CO2-fjerning er gode. Det er bra at utvalget tydeliggjør risikoer knyttet til å satse på CO2-fjerning istedenfor å kutte utslipp, og at utvalget er tydelige på at CO2-fjerning ikke er et alternativ til å redusere utslipp. ZERO er enig i at CO2-fjerning skal brukes for å kompensere for de få utslippene vi ikke klarer å bli kvitt. ZERO støtter også utvalgets anbefaling om at det bør gjennomføres en analyse for når det kan være realistisk å forvente at ulike utslippskilder kan gå i null. Det vil bidra til å gi forutsigbarhet for hvor mye CO2-fjerning det er behov for. Løsninger for CO2-fjerning er, som utvalget er inne på, i en tidlig kommersialiseringsfase. Derfor er det viktig å begynne oppskalering i dag for å dekke fremtidige behov. Utvalgets mandat er knyttet til Norges lovfestede klimamål om å kutte utslipp med 90-95% innen 2050. Utvalget er ikke eksplisitt spurt om å vurdere betydning av CO2-fjerning for å innfri målene eller som klimaløsning mer generelt. Likevel peker utvalget på at “norsk støtte til utvikling av direkte fangst av CO2 fra luft kan være et bidrag fra Norge til oppnåelse av globale klimamål.” Og at Norge har erfaring, kompetanse og potensial som er nyttig i utviklingen av teknologien. ZERO mener at hovedformålet med CO2-fjerning, i tillegg til å kompensere for gjenværende utslipp, er å oppnå netto negative utslipp. ZEROs forslag, for å sørge for at CO2-fjerning ikke forsinker utslippskutt, er at det tydeliggjøres hvilken rolle CO2-fjerning skal ha i oppnåelsen av Norges klimamål. ZERO mener Norge bør kutte 90-95% av norske utslipp, og bruke CO2-fjerning til å fjerne de gjenværende 5-10% for å nå netto nullutslipp.For å oppskalere CO2-fjerning mot 2050, og for å bidra til å innfri norske klimamål i 2030, mener ZERO det bør innføres en omvendt CO2-avgift eller omvendt auksjon for å realisere prosjekter i Norge. Dette er i tråd med Miljødirektoratets anbefalinger.ZERO minner om at utvalgets mandat, altså at Norges utslipp skal kuttes med 90-95 prosent innen 2050, ikke er i tråd med 1,5-gradersmålet. Alle analyser, inkludert fra IEA og IPCC, viser at rike land må komme til netto null i god tid før 2050, hvis verden som helhet skal kutte utslippene i tråd med en 1,5-gradersbane. Derfor mener ZERO at det bør utredes når Norge bør nå netto null og netto negative utslipp for å være i tråd med Parisavtalen. For å skalere CO2-fjerning mener ZERO at nasjonal støtte til CO2-fjerning bør kombineres med salg av fjerningskreditter i det frivillige karbonmarkedet, der dette er aktuelt. Bærekraftig biomasse ZERO er enig med utvalget i at biomasse bør prioriteres til andre formål enn energi, og at biomasse bør prioriteres til formål med høy klimanytte og verdi. Vi mener at det er behov for en strategisk tilnærming til bruk av bærekraftig biomasse, basert på følgende: Redusert behov for biomasse ved effektivisering og elektrifisering, og prioritert bruk til formål som ikke kan elektrifiseres. Biomasse bør forbrennes der det ikke finnes andre alternativer, som i langdistanse luftfart. Dette gjelder også for andre fornybare drivstoff.Kortsiktig lagre biobasert karbon i sirkulære råvarestrømmer, som plast og materialer, der bruk erstatter fossile alternativer.Sluttlagre CO2 fra biomasse der dette er mulig, for å realisere permanent CO2-fjerning. Dette kan være i eksisterende prosessindustri som bruker biomasse (treforedlingsindustri og ferrolegeringsindustri), avfallsforbrenning og ny bioindustri (som biogass).Stille bærekraftskrav til all bruk av biomasse, i alle sektorer. Klimautvalget viser at rundt 25 prosent av utslippsreduksjonene til 2050 kan skje med bruk av biomasse. ZERO støtter ambisjonen om større nasjonal produksjon av biomassen som trengs i lavutslippssamfunnet. Likevel etterlyser vi større grad av nyanser til type biomasse og råstoff i tilnærmingen til Klimautvalget 2050. På kort sikt mener ZERO den største veksten i bruk av biomasse bør skje med biogass, produsert fra avfall fra husholdninger og næring, landbruk og fiskeri. Utover et uutnyttet potensial, eksporteres det også ressurser fra spesielt havbruksnæringen til andre land. Behovet for biomasse bør i størst mulig grad dekkes ved bruk av avfall og rester. Med en stor ferroindustri vil Norge ha stort behov for biomasse til utslippskutt. Det er i tillegg svært begrenset produksjon av biodrivstoff til egen bruk i dag. Derfor mener ZERO at Norge bør bidra til å etterspørre bærekraftige verdikjeder internasjonalt, med fortsatt strenge klima- og miljøkrav. Disse klimakravene bør i tillegg utvides til å gjelde all bruk av biomasse, for å unngå risiko for indirekte arealbruksendringer. ZERO mener Norge kan ha en rolle i å bidra til bærekraftige verdikjeder for biodrivstoff. Import av biodrivstoff behøver ikke være et problem så lenge det som importeres er bærekraftig. Det er viktig at biodrivstoff flyttes over fra veitransport til mer bruk i luftfart og maritimt etter 2030. For å få tilgang til bærekraftige innsatsfaktorer til produksjon av biodrivstoff i fremtiden, må vi jobbe med dette allerede nå. Det er bra for utslippskutt både på kort og lang sikt å ha bærekraftig biodrivstoff i transportsektoren. Reguleringer for utslippskutt industrien ZERO mener potensialet for utslippskutt og muligheten for å realisere industriell CO2-fjerning belyses på en god måte i utvalgets rapport. Klimautvaget anbefaler å “vurdere å bruke inntekter fra kvotesalg og midler til CO2-priskompensasjonsordningen til omstilling mot nullutslipp i de kvotepliktige virksomhetene.” ZERO har jobbet for dette i lang tid og mener det bør stilles klima- og energikrav i ordningen fra 2024. Både Finland og Tyskland har slike krav på plass allerede. Dette kan innføres i Norge ved å stille krav til at alle tre punkter på listen “vilkår for kompensasjon” i forskrift blir gjeldende. Det bør vurderes unntak for kravene for ny (utslippsfri og energieffektiv) industri, og kravene bør gjelde på selskapsnivå, ikke ekskludere tilskudd fra andre deler av virkemiddelapparatet og stilles over hele ordningens periode (2021-2030), med bruk av sjekkpunkter underveis for å sikre fremdrift. Klimautvalget anbefaler også at “bruk av fossile energikilder til energibruk i industrien forbys.” Det er allerede varslet innføring av forbud mot fossil fyring i ikke-kvotepliktig industri, og ZERO mener dette forbudet bør utvides til å gjelde også kvotepliktig industri fra 2030. Utvalget viser til at et slikt forbud er utredet i flere runder og at innretning er anbefalt av Miljødirektoratet. Forbudet bør forskriftsfestes så raskt som mulig, for å sikre forutsigbarhet og gjennomførbarhet. For gjennomførbarheten må planer for nettutbygging og -oppgradering allerede nå hensynta økt kraftbehov som følge av dette. Dette kan være en del av helhetlige planer for klima og energi, omtalt lenger ned i dette innspillet. Utformingen av et slikt forbud bør også tilrettelegge for at det er mulig å beholde den fysiske infrastrukturen for dagens fyring, slik at denne kan brukes som backup (med biobrensler). Dette kan være relevant i perioder med knapphet i energiforsyningen eller ved tilfeller der full tilkobling til nettet tar lengre tid. Utover disse reguleringene, med klimakrav i CO2-kompensasjonsordningen og forbud mot fossil fyring, mener ZERO i tillegg det må på plass subsidier som sikrer raske utslippskutt. Kvotesystemet bør fortsette å være det viktigste virkemiddelet, men bør suppleres ved å innføre karbondifferansekontrakter for utslippskutt som gjennomføres innen 2030. Dette vil sikre raskere utslippskutt og bidra til at kvotetaket kan trappes ned i nåværende takt mot null i 2040, uten stor utflytting eller nedleggelser av industri i Europa. Flere EU-land har allerede innført slike differansekontrakter i industrien, for eksempel Tyskland, Frankrike og Nederland. Energiforsyning Som utvalget skriver trenger vi en mer helhetlig planlegging av energiforsyningen. Vi støtter forslaget om at det bør legges frem helhetlige klima- og energiplaner for Stortinget hvert annet år, og at det søkes brede og ambisiøse klimaforlik. Disse planene må se sammenhengen mellom utslippskutt og tilgang på fornybar energi. Dermed kommer viktige veivalg opp til diskusjon. Hvilke utslippskutt krever hvilken mengde energi? Kan behovet dekkes helt eller delvis med lokal energiproduksjon eller spillvarme? Hvordan får vi nok nettkapasitet i tide? Hvis det er behov for ny kraftutbygging, hvordan involverer man den samiske befolkningen tidlig nok? Disse planene må suppleres av rammevilkår, regulering og virkemidler som utløser de riktige tiltakene. Dette inkluderer endringer i energiloven, plan- og bygningsloven, nettregulering, arealplanlegging, skattesystem, støtteordninger og kompetansebygging. ZERO støtter anbefalingen om at lavere energibruk og energieffektivisering alltid må komme først i tråd med UFF-rammeverket. Ved å bruke energi og eksisterende infrastruktur mer effektivt kan vi unngå både kraft- og nettutbygging. Et eksempel på hvordan man kan gjøre endringer i virkemiddelapparatet er å legge inn energieffektivisering som et tydelig mål i Enovas mandat for perioden fra 2025. I tillegg til energieffektivisering må forbruket bli mer fleksibelt både gjennom døgnet og sesonger. Vi må ta i bruk ny teknologi for bedre utnyttelse av eksisterende nett, og vi må bygge mer fornybar produksjon. Utvalget peker også på at dette må skje innenfor rammen av en helhetlig arealpolitikk som vi løfter tidligere i dette innspillet. Kraftutbygging bør prioriteres over hytteutbygging, men vi bør også se på områder som ikke egner seg for utbygging slik Nasjonal ramme for vindkraft gjorde. Nok tilgang på fornybar energi er også en forutsetning for lave(re) strømpriser som er viktig for å få med alle på klimaomstillingen. Det kan likevel være perioder hvor en avlastning av sårbare husholdninger er nødvendig, og dermed bør en varig strømstøtteordning bevare incentivet for energieffektivisering og fleksibelt forbruk. Som Klimautvalget konkluderer tror vi ikke kjernekraft kan løse utfordringene i Norge på kort sikt, men man bør følge den internasjonale utviklingen og utrede hvilken/om det bør spille en rolle i Norge mot 2050. I tillegg beskriver utvalget at Norge må bidra til omstillingen i Europa. Kabler og mellomlandsforbindelser er en viktig del av dette, også for at Norge skal ha mulighet til å importere i tørrår. Transport Zero støtter utvalgets syn på viktigheten av å planlegge for redusert transportbehov. I et 2050-perspektiv er det store utslippskutt å hente på bedre og mer samordnet areal- og transportplanlegging. Både i hver enkelt kommune, i fylkene og på nasjonalt plan gjennom NTP, planretningslinjer og strengere nasjonal styring på beliggenhet av kritiske samfunnstjenester som sykehus ol. Samt planlegging av tjenestetilbud og servicenæring der folk bor. Det finnes også andre måter å minimere eller eliminere transportbehovet, som digitale løsninger, samordning av logistikk og bestillinger, fullere fly gjennom fordeling av tider fremfor konkurranse og mange avganger. Barrierer og virkemidler for å utløse disse tiltakene bør sees nærmere på i oppfølgingen av utvalgets rapport. Samtidig er det viktig å både holde fast på klimamålene for 2030, som bare kan innfris gjennom et akselerert teknologiskifte. Selv med god planlegging vil ikke transportbehovet reduseres dramatisk på kort sikt. IPCC anslår at om lag 70% av utslippskuttene i transportsektoren kan tas med overgang til ny teknologi. Alle prosjekter som skal inn i NTP må kunne realiseres innenfor klimamålene. Det må også prioriteres mellom transportformer på bakgrunn av klimautslipp i livsløpet på hver enkelt strekning. Som eksempel vil bygging av Nord-Norge banen komme dårligere ut i et klima- og naturregnskap, enn satsing på utslippsfrie fly på kortbanenettet i kombinasjon med mer frakt på sjø. Vi bør også få på plass et totalt utslippsbudsjett for bygging av infrastruktur i Norge. Et slikt budsjett vil sikre en samlet oversikt og begrensning av utslipp fra bygging av vei og bane. Det er store utslipp forbundet med både materialbruk, maskiner og arealbruksendringer. NTP må også ta høyde for en rask omstilling til en utslippsfri transportsektor og planlegge for lading og fylling av fornybart drivstoff. Vi må også få oppdaterte teknologimål, og virkemiddelbruk som står i stil med skiftet som må skje.",23.02.2024,Aksjeselskap
Østfold fylkeskommune,,16.02.2024,
